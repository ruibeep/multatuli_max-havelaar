<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" epub:prefix="z3998: http://www.daisy.org/z3998/2012/vocab/structure/, se: https://standardebooks.org/vocab/1.0" xml:lang="en-US">
	<head>
		<title>TWINTIGSTE HOOFDSTUK</title>
		<link href="../css/core.css" rel="stylesheet" type="text/css"/>
		<link href="../css/local.css" rel="stylesheet" type="text/css"/>
	</head>
	<body epub:type="bodymatter z3998:fiction">
		<section id="chapter-20" epub:type="chapter">
			<hgroup>
				<h3 epub:type="ordinal z3998:roman">XX</h3>
				<p epub:type="title">TWINTIGSTE HOOFDSTUK</p>
			</hgroup>
			<p id="id01637" style="margin-top: 2em">'t Was avend. Tine zat te lezen in de binnengalery, en Havelaar teekende een borduurpatroon. Kleine Max tooverde een legprent in elkaar, en maakte zich driftig omdat hy niet vinden kon: "het rooie lyf van die mevrouw."</p>
			<p id="id01638">—Zou 't nu zóó goed wezen, Tine? vroeg Havelaar. Kyk, ik heb dien palm wat grooter gemaakt … 't is nu juist <i>the line of beauty</i> van Hogarth, niet waar?</p>
			<p id="id01639">—Ja, Max! Maar die vetergaten staan te dicht op elkander.</p>
			<p id="id01640">—Zoo? En die anderen strooken dan? Max, laat me je broekjen eens zien! Ei, heb je <i>die</i> strook aan? Ach, ik weet nog waar je die geborduurd hebt, Tine!</p>
			<p id="id01641">—Ik niet. Waar dan?</p>
			<p id="id01642">—'t Was in den Haag, toen Max ziek was en we zoo geschrokken waren omdat de dokter zei dat hy een zoo ongewoon gevormd hoofd had, en dat er zooveel zorg vereischt werd om aandrang naar de hersenen te voorkomen, juist in die dagen was je bezig aan die strook.</p>
			<p id="id01643">Tine stond op, en kuste den kleine.</p>
			<p id="id01644">—Ik hèb haar buik, ik hèb haar buik! riep 't kind vroolyk, en de rooie mevrouw was kompleet.</p>
			<p id="id01645">—Wie hoort daar een <i>tontong</i> slaan? vroeg de moeder.[175]</p>
			<p id="id01646">—Ik, zei kleine Max.</p>
			<p id="id01647">—En wat beduidt dat?</p>
			<p id="id01648">—Bedtyd! Maar … ik heb nog niet gegeten.</p>
			<p id="id01649">—Eerst kryg je eten, dat spreekt vanzelf.</p>
			<p id="id01650">En ze stond op, en gaf hem zyn eenvoudig maal dat ze uit een goed gesloten kast in haar kamer scheen gehaald te hebben, want men had het knippen van vele sloten gehoord.</p>
			<p id="id01651">—Wat geef je 'm daar? vroeg Havelaar.</p>
			<p id="id01652">—O wees gerust, Max: 't is beschuit uit een blik van Batavia! En ook de suiker is altyd achter slot geweest.</p>
			<p id="id01653">Havelaars gedachten keerden terug naar 't punt waarop ze waren afgebroken.</p>
			<p id="id01654">—Weet je wel, ging hy voort, dat wy de rekening van dien dokter nog niet betaald hebben … o, dat is zeer hard?</p>
			<p id="id01655">—Lieve Max, we leven hier zoo spaarzaam, weldra zullen wy alles kunnen afdoen! Bovendien, je zult wel spoedig resident worden, en dan is alles geregeld in weinig tyds.</p>
			<p id="id01656">—Dat is nu juist een zaak die me verdrietig maakt, zei Havelaar. Ik zou zoo heel ongaarne <i>Lebak</i> verlaten … dit zal ik je uitleggen. Geloof je niet dat we nog meer van onzen Max hielden na zyn ziekte? Nu, zóó ook zal ik dat arme <i>Lebak</i> liefhebben na de genezing van den kanker waaraan 't lydt sedert zooveel jaren. De gedachte aan bevordering doet me schrikken: ik kan hier niet gemist worden, Tine! En toch, aan den anderen kant, als ik weer bedenk dat we schulden hebben …</p>
			<p id="id01657">—Alles zal wel goed gaan, Max! Al moest je nu van hier, dan kan je later <i>Lebak</i> helpen als je Gouverneur-generaal bent.</p>
			<p id="id01658">Daar kwamen woeste strepen in Havelaars borduurpatroon! Er was toorn in dat bloemsel, die vetergaten werden hoekig, scherp, ze beten elkaar …</p>
			<p id="id01659">Tine begreep dat ze iets miszegd had.</p>
			<p id="id01660">—Lieve Max … begon ze vriendelyk.</p>
			<p id="id01661">—Vervloekt! Wil je die stumperts zóó lang laten hongeren? Kan jy leven van <i>zand</i>?</p>
			<p id="id01662">—Lieve Max!</p>
			<p id="id01663">Maar hy sprong op. Er werd niet meer geteekend, dien avend. Hy ging toornig op-en-neer in de binnengalery, en eindelyk sprak hy op een toon die ruw en hard zou geklonken hebben aan iederen vreemde, doch door Tine heel anders werd opgevat:</p>
			<p id="id01664">—Vervloekt die lauwheid, die schandelyke lauwheid! Daar zit ik nu sedert een maand te wachten op recht, en intusschen wordt er vreeselyk geleden door dat arme volk. De Regent schynt er op te rekenen dat niemand hem aandurft! Zie …</p>
			<p id="id01665">Hy ging in zyn kantoor, en kwam terug met een brief in de hand, een brief die voor me ligt, lezer!</p>
			<p id="id01666">—Zie, in dezen brief durft hy me voorstellen doen over de <i>soort</i> van arbeid dien hy wil laten verrichten door de menschen die hy onwettig heeft opgeroepen. Is dit niet de onbeschaamdheid te vèr gedreven?[176] En weet je wie dat zyn? Dat zyn vrouwen met kleine kinderen, met zuigelingen, zwangere vrouwen die van <i>Parang-Koedjang</i> zyn gedreven naar de hoofdplaats om voor hèm te werken! Mannen zyn er niet meer! En ze hebben niets te eten, en ze slapen op den weg, en eten zand! Kan <i>jy</i> zand eten? Moeten ze zand eten tot ik Gouverneur-generaal ben? Vervloekt!</p>
			<p id="id01667">Tine wist zeer goed op wien Max eigenlyk boos was, als hy zoo sprak tot haar die hy zoo liefhad.</p>
			<p id="id01668">—En, ging Havelaar voort, dat loopt alles ter <i>myner</i> verantwoording! Als er op dit oogenblik van die arme wezens ronddwalen daar buiten … als zy 't schynsel zien van onze lampen, zullen zy zeggen: "daar woont de ellendeling die ons beschermen zou! Daar zit hy rustig by vrouw en kind, en teekent borduurpatroontjes, en wy liggen hier als boschhonden op den weg verhongeren met onze kinderen!" Ja, ik hoor het wel, ik hoor het wel, dat roepen om wraak over myn hoofd! Hier, Max, hier!</p>
			<p id="id01669">En hy kuste zyn kind met een wildheid die 't verschrikte.</p>
			<p id="id01670">—Myn kind, als men je zeggen zal dat ik een ellendeling ben die geen moed had om recht te doen … dat er zooveel moeders zyn gestorven door myn schuld … als men je zeggen zal dat het verzuim van je vader den zegen wegstal van je hoofd … o Max, o Max, getuig dan wat ik leed!</p>
			<p id="id01671">En hy berstte in tranen uit, die Tine afkuste. Zy bracht daarop kleinen<br/>
			Max naar zyn bedjen—een stroomat—en toen ze terugkwam, vond ze<br/>
			Havelaar in gesprek met Verbrugge en Duclari die zoo-even waren binnen<br/>
			getreden. Het gesprek liep over de verwachte beslissing van de<br/>
			Regeering.<br/></p>
			<p id="id01672">—Ik begryp zeer goed dat de resident in een moeielyken toestand is, zei Duclari. Hy kan 't Gouvernement niet aanraden gevolg te geven aan uw voorstellen, want dan zou er <i>te veel</i> aan den dag komen. Ik ben reeds lang in 't <i>Bantamsche</i>, en weet er veel van, meer nog dan uzelf, m'nheer Havelaar! Ik was reeds als onderofficier in deze streken, en dan komt men zaken te weten die de inlander zoo niet durft zeggen aan de ambtenaren. Maar als nu na een openlyk onderzoek dat alles aan den dag komt, zal de Gouverneur-generaal den resident ter verantwoording roepen, en hem afvragen hoe 't komt dat hy in twee jaren niet ontdekt heeft, wat u terstond in 't oog is gevallen? Hy moet dus natuurlyk trachten zoodanig onderzoek te verkomen …</p>
			<p id="id01673">—Ik heb dit ingezien, antwoordde Havelaar, en, wakker gemaakt door zyn poging om den <i>Adhipatti</i> te bewegen iets tegen my intebrengen—hetgeen schynt aantetoonen dat <i>hy</i> beproeven wil de kwestie te verleggen, door by-voorbeeld <i>my</i> te beschuldigen van … ik weet niet wat—heb <i>ik</i> me hiertegen gedekt door afschriften van myn brieven rechtstreeks aan de Regeering te zenden. In een daarvan komt het verzoek voor, ter verantwoording te worden geroepen wanneer er misschien mocht worden voorgegeven dat <i>ik</i> iets misdaan had. Als nu de resident <i>my</i> aantast, kan daarop in gewone billykheid geen beslissing worden genomen zonder dat men <i>my</i> vooraf heeft gehoord. Dit is men zelfs een misdadiger schuldig, en daar <i>ik</i> niets misdaan heb …</p>
			<p id="id01674">Daar komt de post aan! riep Verbrugge.</p>
			<p id="id01675">Ja, 't was de post! De post, die den volgenden brief meebracht van den Gouverneur-generaal van Nederlandsch Indie aan den <i>gewezen</i> adsistent- resident van <i>Lebak</i>, Havelaar.</p>
			<p id="id01676" style="margin-top: 2em">"<i>Kabinet</i>. N° 54. <i>Buitenzorg, 23 Maart 1856</i>.</p>
			<p id="id01677" style="margin-left: 4%; margin-right: 4%">De wijze, waarop door u is te werk gegaan, bij de ontdekking of vooronderstelling van kwade praktijken van de Hoofden in de afdeeling <i>Lebak</i>, en de houding daarbij door u tegenover uwen Chef, den Resident van <i>Bantam</i>, aangenomen, hebben in hooge mate mijne ontevredenheid verwekt.</p>
			<p id="id01678" style="margin-left: 4%; margin-right: 4%">In uwe bedoelde handelingen worden evenzeer gemist bezadigd overleg, beleid en voorzichtigheid, zoo zeer vereischt in eenen ambtenaar met uitvoering van gezag in de binnenlanden bekleed (<i>sic</i>) als begrippen van ondergeschiktheid aan uwen onmiddelijken superieur.</p>
			<p id="id01679" style="margin-left: 4%; margin-right: 4%">Reeds weinige dagen na de aanvaarding uwer betrekking hebt gij kunnen goedvinden, zonder voorafgaande raadpleging van (<i>sic</i>) den Resident, het hoofd van het Inlandsch Bestuur te <i>Lebak</i> te maken tot het doelwit van bezwarende onderzoekingen.</p>
			<p id="id01680" style="margin-left: 4%; margin-right: 4%">In die onderzoekingen hebt gij aanleiding gevonden, zonder zelfs uwe beschuldigingen tegen dat Hoofd door feiten, veel minder bewijzen te staven, tot het doen van voorstellen, die de strekking hadden een Inlandsch Ambtenaar van de stempel van den Regent van <i>Lebak</i>, een zestigjarigen doch nog ijverigen Landsdienaar, aan naburige aanzienlijke Regentengeslachten vermaagschapt, en omtrent wien steeds gunstige getuigenissen waren uitgebracht, aan eene hem moreel geheel vernietigende bejegening te onderwerpen.</p>
			<p id="id01681" style="margin-left: 4%; margin-right: 4%">Daarenboven hebt gij, toen de resident zich ongenegen betoonde aan uw voorstellen gereedelijk gevolg te geven geweigerd aan het billijk verlangen van uwen Chef te voldoen om volle opening te geven van hetgeen u omtrent de handelingen van het Inlandsch Bestuur te <i>Lebak</i>, bekend was.</p>
			<p id="id01682" style="margin-left: 4%; margin-right: 4%">Zulke handelingen verdienen alle afkeuring, en doen lichtelijk gelooven aan <i>ongeschiktheid</i> voor het bekleeden eene betrekking bij het Binnenlandsch Bestuur.</p>
			<p id="id01683" style="margin-left: 4%; margin-right: 4%">Ik heb mij verplicht gezien, u van de verdere vervulling der betrekking van Adsistent-resident van <i>Lebak</i> te ontheffen.</p>
			<p id="id01684" style="margin-left: 4%; margin-right: 4%">Uit aanmerking evenwel van gunstige rapporten, vroeger omtrent u ontvangen, heb ik in het voorgevallene geen reden willen vinden, om u het uitzicht op eene wederplaatsing bij het Binnenlandsch Bestuur te benemen. Ik heb u daarom voorloopig belast met de waarneming der betrekking van Adsistent-resident van <i>Ngawi</i>.</p>
			<p id="id01685" style="margin-left: 4%; margin-right: 4%">Van uwe verdere handelingen in die betrekking zal het geheel afhangen of gij bij het Binnenlandsch Bestuur zult kunnen geplaatst blijven."</p>
			<p id="id01686">En daaronder stond de naam van den man, op wiens "<i>yver, bekwaamheid</i> en <i>goede trouw</i>" de Koning zeide te kunnen staat-maken, toen hy diens benoeming tot Gouverneur-generaal van Nederlandsch Indie onderteekende. [177]</p>
			<p id="id01687">—We gaan van hier, beste Tine, zei Havelaar gelaten, en hy reikte den kabinetsbrief aan Verbrugge, die 't stuk las tezamen met Duclari.</p>
			<p id="id01688">Verbrugge had tranen in de oogen, maar sprak niet. Duclari, een zeer beschaafd mensch, berstte in een wilden vloek uit:</p>
			<p id="id01689">—G………. ik heb hier in 't bestuur schelmen en dieven gezien … ze zyn in eere van hier gegaan, en men schryft aan <i>U</i> zulk een brief!</p>
			<p id="id01690">—'t Is niets, zei Havelaar, de Gouverneur-generaal is een eerlyk man: hy moet bedrogen zyn … hoewel hy zich tegen dat bedrog had kunnen hoeden door my eerst te hooren. Hy is verstrikt in 't web van de buitenzorgsche ambtenary. We kennen dat! Maar ik zal tot hem gaan en hem aantoonen hoe hier de zaken staan. Hy zal recht doen, ik ben er zeker van!</p>
			<p id="id01691">—Maar, als ge naar <i>Ngawi</i> gaat …</p>
			<p id="id01692">—Juist, ik weet dit! Te <i>Ngawi</i> is de Regent verwant aan het Djokjasche hof. Ik ken <i>Ngawi</i>, want ik was twee jaar lang in de <i>Baglen</i>, dat in de buurt is.[178] Ik zou te <i>Ngawi</i> hetzelfde moeten doen wat ik hier gedaan heb: dat zou nutteloos heen-en-weer reizen zyn. Bovendien, 't is my onmogelyk dienst te doen op de proef alsof ik me slecht gedragen had! En eindelyk, ik zie in dat ik om een eind te maken aan al dat geknoei, geen ambtenaar moet wezen. Als ambtenaar staan er tusschen de Regeering en my te veel personen die belang hebben by 't loochenen der ellende van de bevolking. Er zyn nog meer redenen die my beletten naar <i>Ngawi</i> te gaan. Die plaats was niet vakant … ze is voor my open gemaakt, kyk!</p>
			<p id="id01693">En hij toonde in de <i>Javasche Courant</i> die met dezelfde post was aangekomen, dat inderdaad by 'tzelfde besluit der Regeering waarby hem het Bestuur van <i>Ngawi</i> werd opgedragen, de adsistent-resident van die provincie verplaatst werd naar een andere afdeeling die vakant was.</p>
			<p id="id01694">—Weet ge waarom ik juist naar <i>Ngawi</i> moet, en niet naar die vakante afdeeling? Dat zal ik je zeggen! De resident van <i>Madiven</i>, waaronder <i>Ngawi</i> behoort, is de <i>schoonbroeder van den vorigen resident van Bantam</i>. Ik heb gezegd dat de Regent vroeger zulke slechte voorbeelden had gehad …</p>
			<p id="id01695">—Ah, riepen Verbrugge en Duclari tegelyk. Ze begrepen waarom Havelaar juist naar <i>Ngawi</i> verplaatst werd om op de proef te dienen, of hy zich misschien beteren zou!</p>
			<p id="id01696">—En om nòg een reden kan ik niet daarheen gaan, zeide hy. De tegenwoordige Gouverneur-generaal zal spoedig aftreden … zyn opvolger ken ik, en ik weet dat er van hem niets te wachten valt.[179] Om dus nog tydig voor dat arme volk iets te verrichten, moet ik den tegenwoordigen Gouverneur spreken voor zyn vertrek, en als ik nu naar <i>Ngawi</i> ging, zou dat onmogelyk wezen. Tine, hoor eens!</p>
			<p id="id01697">—Lieve Max?</p>
			<p id="id01698">—Je hebt moed, niet waar?</p>
			<p id="id01699">—Max, je weet dat ik moed heb … als ik by je ben!</p>
			<p id="id01700">—Welnu!</p>
			<p id="id01701">Hy stond op, en schreef 't volgend rekwest, naar myn inzien een voorbeeld van welsprekendheid.</p>
			<p id="id01702" style="margin-top: 2em">"<i>Rangkas-Betoeng, 29 Maart 1856</i>.</p>
			<p id="id01703" style="margin-left: 4%; margin-right: 4%">   <i>Aan den Gouverneur-Generaal    van Nederlandsch-Indie</i>.</p>
			<p id="id01704">Ik had de eer te ontvangen uwer Excellentie's kabinetsmissive van 23<br/>
			   dezer, N° 54.<br/></p>
			<p id="id01705">Ik zie me genoodzaakt, in antwoord op dat stuk, Uwe Excellentie te<br/>
			   verzoeken my te verleenen een eervol ontslag uit 's Lands dienst.[180]<br/></p>
			<p id="id01706">MAX HAVELAAR."</p>
			<p id="id01707">Er was te <i>Buitenzorg</i> tot het verleenen van 't gevraagd ontslag niet zoo langen tyd noodig als er scheen vereischt geweest te zyn voor de beslissing hoe men Havelaars aanklacht kon afwenden. Dit toch had een maand gevorderd, en 't gevraagd ontslag kwam binnen weinig dagen te <i>Lebak</i> aan.</p>
			<p id="id01708">—Goddank, riep Tine, dat je eindelyk jezelf kunt zyn!</p>
			<p id="id01709">Havelaar ontving geen last om 't Bestuur zyner Afdeeling voorloopig overtegeven aan Verbrugge, en meende dus zyn opvolger te moeten afwachten. Deze bleef lang uit omdat hy uit een geheel anderen hoek van Java komen moest. Na byna drie weken wachtens schreef de gewezen adsistent-resident van <i>Lebak</i>, die echter nog altyd als zoodanig was opgetreden, den volgenden brief aan den kontroleur Verbrugge:</p>
			<p id="id01710" style="margin-top: 2em">"N° 153 <i>Rangkas-Betoeng, 15 April 1856</i>.</p>
			<p id="id01711">    <i>Aan den Kontroleur van Lebak</i>.[181]</p>
			<p id="id01712">Het is u bewust dat ik by Gouvernements Besluit van den 4den dezer,<br/>
			   N° 4, op myn verzoek eervol ben ontslagen uit 's Lands dienst.<br/></p>
			<p id="id01713" style="margin-left: 4%; margin-right: 4%">Misschien ware ik in myn recht geweest, na de ontvangst van die beschikking myn betrekking van adsistent-resident terstond neerteleggen, daar het een anomalie schynt een funktie te vervullen zonder ambtenaar te wezen.</p>
			<p id="id01714" style="margin-left: 4%; margin-right: 4%">Ik ontving evenwel geen aanschryving om myn betrekking overtegeven, en gedeeltelyk uit besef van de verplichting myn post niet te verlaten zonder behoorlyk afgelost te zyn, gedeeltelyk uit oorzaken van ondergeschikt belang, wachtte ik de komst van myn opvolger af, in de meening dat die ambtenaar spoedig—althans deze maand—zou arriveeren.</p>
			<p id="id01715" style="margin-left: 4%; margin-right: 4%">Thans verneem ik van u dat myn vervanger nog niet zoo spoedig kan verwacht worden—ge hebt, meen ik, die tyding te <i>Serang</i> gehoord—en tevens dat het den resident verwonderde dat ik, in de zeer byzondere pozitie waarin ik verkeer, nog niet heb verzocht het Bestuur aan u te mogen overdragen.</p>
			<p id="id01716" style="margin-left: 4%; margin-right: 4%">Niets kon my aangenamer zyn dan dit bericht. Want ik behoef u niet te verzekeren dat ik, die verklaard heb niet anders te kunnen dienen dan ik hier deed … ik die voor deze wyze van dienen ben gestraft met berisping, met een ruïneuze en deshonorante overplaatsing … met den last om de arme lieden te verraden die op myn loyauteit vertrouwden —met de keus alzoo tusschen oneer en broodsgebrek!—dat ik na dit alles met moeite en zorg elk voorkomend geval te toetsen had aan myn plicht, en dat de eenvoudigste zaak <i>my</i> zwaar viel, geplaatst als ik was tusschen myn geweten en de principes van 't Gouvernement waaraan ik trouw schuldig ben zoolang ik niet ontheven ben van myn ambt.</p>
			<p id="id01717" style="margin-left: 4%; margin-right: 4%">Deze moeielykheid openbaarde zich vooral by 't antwoord dat ik geven moest aan <i>klagers</i>.</p>
			<p id="id01718" style="margin-left: 4%; margin-right: 4%">Eens toch had ik beloofd niemand te zullen overleveren aan de rankune zyner hoofden! Eenmaal had ik—onvoorzichtig genoeg!—myn woord ten borg gesteld voor de rechtvaardigheid van 't Gouvernement.</p>
			<p id="id01719" style="margin-left: 4%; margin-right: 4%">De arme bevolking kon niet weten dat die belofte en die borgstelling gedesavoueerd waren, en dat ik arm en onmachtig alleen stond met myn zucht voor recht en menschelykheid.</p>
			<p id="id01720">En men ging met klagen voort!</p>
			<p id="id01721" style="margin-left: 4%; margin-right: 4%">Het was grievend, na de ontvangst der kabinetsmissive van 23 Maart, dáár te zitten als vermeende toevlucht, als machtelooze beschermer.</p>
			<p id="id01722" style="margin-left: 4%; margin-right: 4%">Het was hartverscheurend de klachten aantehooren over mishandeling, uitzuiging, armoede, honger … terwyl ikzelf nu met vrouw en kind honger en armoede te-gemoet ga.</p>
			<p id="id01723" style="margin-left: 4%; margin-right: 4%">En ook 't Gouvernement mocht ik niet verraden. Ik mocht tot die arme lieden niet zeggen: "gaat en lydt, want het Bestuur <i>wil</i> dat gy gekneveld wordt!" Ik mocht myn onmacht niet erkennen, één als ze was met de schande en de gewetenloosheid der raadgevers van den Gouverneur-generaal.</p>
			<p id="id01724">Ziehier wat ik antwoordde:</p>
			<p id="id01725" style="margin-left: 4%; margin-right: 4%">"<i>Terstond kan ik u niet helpen! Doch ik zal naar Batavia gaan, ik zal den Grooten-Heer spreken over uw ellende</i>. Hy <i>is rechtvaardig, en</i> hy <i>zal u bystaan. Gaat voorloopig rustig naar huis …verzet u niet …verhuist nog niet … wacht geduldig: ik denk, ik … hoop dat er recht zal geschieden!</i>"</p>
			<p id="id01726" style="margin-left: 4%; margin-right: 4%">Zóó meende ik, beschaamd over de schending myner toezegging van hulp, myn denkbeelden in overeenstemming te brengen met myn plicht omtrent het Bestuur <i>dat my nog deze maand betaalt</i>, en ik zou aldus tot de komst van myn opvolger zyn voortgegaan, indien niet een byzonder voorval my heden in de noodzakelykheid bracht aan die dubbelzinnige verhouding een eind te maken.</p>
			<p id="id01727" style="margin-left: 4%; margin-right: 4%">Zeven personen hadden geklaagd. Ik gaf hun bovenstaand antwoord. Zy keerden naar hun woonstede terug. Onder-weg ontmoet hen hun dorpshoofd. Hy moet ze verboden hebben hun <i>kampong</i> weder te verlaten, en nam ze—naar men my rapporteert—hun kleederen af, om hen te dwingen tehuis te blyven. Één hunner ontsnapt, vervoegt zich <i>weder</i> by my en verklaart: <i>niet naar zyn dorp te durven terugkeeren</i>.</p>
			<p id="id01728">Wat ik nu <i>dien</i> man moet antwoorden, weet ik niet!</p>
			<p id="id01729" style="margin-left: 4%; margin-right: 4%">Ik <i>kan</i> hem niet beschermen … ik <i>mag</i> hem myn onmacht niet bekennen … ik <i>wil</i> 't aangeklaagd dorpshoofd niet vervolgen, daar zulks den schyn zou meebrengen alsof deze zaak <i>pour le besoin de ma cause</i> door my was opgerakeld: ik weet niet meer wat te doen …</p>
			<p id="id01730" style="margin-left: 4%; margin-right: 4%">Ik belast u, onder nadere goedkeuring des Residents van <i>Bantam</i>, vanaf morgen-ochtend met het bestuur der afdeeling <i>Lebak</i>.</p>
			<p id="id01731">     <i>De Adsistent-resident van Lebak</i>,</p>
			<p id="id01732">MAX HAVELAAR."</p>
			<p id="id01733" style="margin-top: 2em">Daarop vertrok Havelaar met vrouw en kind van <i>Rangkas-Betoeng</i>. Hy weigerde alle geleide. Duclari en Verbrugge waren diep geroerd by 't afscheid. Ook Max was aangedaan, vooral toen hy op de eerste wisselplaats eene talryke menigte vond, die weggeslopen was uit <i>Rangkas-Betoeng</i> om hem daar te begroeten voor het laatst.</p>
			<p id="id01734">Te <i>Serang</i> stapte de familie by den heer Slymering af, die haar met de gewone indische gastvryheid ontving.[182]</p>
			<p id="id01735">'s Avends kwam er veel bezoek by den resident. Men zeide zoo beteekenisvol mogelyk, gekomen te zyn <i>om Havelaar te begroeten</i>, en Max ontving menig welsprekenden handdruk …</p>
			<p id="id01736">Maar hy moest naar <i>Batavia</i> om den Gouverneur-generaal te spreken …</p>
			<p id="id01737">Dáár aangekomen, liet hy om gehoor verzoeken. Dit werd hem geweigerd omdat er een fytzweer was aan den voet van zyn Excellentie.</p>
			<p id="id01738">Havelaar wachtte tot die fytzweer genezen was. Toen liet hy andermaal verzoeken gehoord te worden.</p>
			<p id="id01739">Zyn Excellentie "<i>had het zoo druk dat zy zelfs aan den Direkteur-generaal van financien een audientie had moeten weigeren</i>" en kon dus ook Havelaar niet ontvangen.</p>
			<p id="id01740">Havelaar wachtte tot zyn Excellentie zou heengeworsteld zyn door die drukte. Intusschen voelde hy iets als nayver op de personen die aan zyn Excellentie waren toegevoegd in den arbeid. Want hy werkte gaarne snel en veel, en gewoonlyk smolten zulke "drukten" weg onder zyn hand. Hiervan echter was nu natuurlyk geen spraak. Havelaars arbeid was zwaarder dan arbeid: hy <i>wachtte</i>!</p>
			<p id="id01741">Hy wachtte. Eindelyk liet hy op-nieuw verzoeken om gehoord te worden. Men gaf hem ten-antwoord "<i>dat zyn Excellentie hem niet kon ontvangen, wyl ze hierin verhinderd werd door de drukte van haar aanstaand vertrek</i>."</p>
			<p id="id01742">Max beval zich aan in de gunst van zyn Excellentie om één half uur gehoor, zoodra er een kleine ruimte wezen zou tusschen twee "drukten."</p>
			<p id="id01743">Eindelyk vernam hy dat zyn Excellentie den volgenden dag vertrekken zou! Dit was hem een donderslag. Nog altyd hield hy zich krampachtig vast aan 't geloof dat de aftredende Landvoogd eerlyk man, en … bedrogen was.[183] Een vierendeel uurs ware voldoende geweest om derechtvaardigheid zyner zaak te bewyzen, en dit vierendeel uurs scheen men hem niet te willen geven.</p>
			<p id="id01744">Ik vind onder Havelaars papieren de minuut van een brief dien hy aan den aftredenden Gouverneur-generaal schynt geschreven te hebben op den laatsten avend voor diens vertrek naar 't moederland. Op den rand staat met potlood aangeteekend: "<i>niet juist</i>" waaruit ik opmaak dat sommige zinsneden by 't afschryven veranderd zyn. Ik doe dit opmerken, om niet uit het gemis aan <i>letterlyke</i> overeenstemming van <i>dit</i> stuk, twyfel te doen geboren worden aan de echtheid der andere <i>officieele</i> stukken die ik meedeelde, en die allen door een vreemde hand voor <i>eensluidend afschrift</i> zyn geteekend. Misschien heeft de man aan wien deze brief gericht was, lust den <i>volkomen</i>-juisten tekst daarvan publiek te maken.[184] Men zou door vergelyking kunnen zien hoever Havelaar is afgeweken van zyn minuut. <i>Zakelyk</i> korrekt was de inhoud aldus:</p>
			<p id="id01745" style="margin-top: 2em">"<i>Batavia, 23 Mei 1856</i>.</p>
			<p id="id01746" style="margin-left: 4%; margin-right: 4%">Excellentie! Myn ambtshalve by missive van 28 Februari gedaan verzoek om aangaande de <i>Lebaksche</i> zaken te worden gehoord, is zonder gevolg gebleven.</p>
			<p id="id01747" style="margin-left: 4%; margin-right: 4%">Evenzoo heeft Uwe Excellentie niet gelieven te voldoen aan myn herhaalde verzoeken om audientie.</p>
			<p id="id01748" style="margin-left: 4%; margin-right: 4%">Uwe Exellentie heeft dus een ambtenaar die <i>gunstig by het Gouvernement bekend stond</i>—dit zyn uwer Excellentie's eigen woorden!—iemand die zeventien jaren het Land in deze gewesten diende, iemand die niet alleen niets misdeed, maar zelfs met ongekende zelfverloochening het goede beoogde en voor eer en plicht alles veil had … zóó iemand heeft Uwe Excellentie gesteld beneden den misdadiger. Want dien <i>hoort</i> men ten-minste.</p>
			<p id="id01749" style="margin-left: 4%; margin-right: 4%">Dat men Uwe Excellentie omtrent my misleid heeft, begryp ik. Maar dat Uwe Excellentie niet de gelegenheid heeft aangegrepen om die misleiding te ontgaan, begryp ik niet.</p>
			<p id="id01750" style="margin-left: 4%; margin-right: 4%">Morgen gaat uwe Excellentie van hier, en ik mag haar niet laten vertrekken zonder nog eenmaal gezegd te hebben <i>dat ik myn</i> PLICHT <i>heb gedaan</i>, GEHEEL-EN-AL MYN PLICHT, <i>met beleid, met bezadigdheid, met menschlievendheid, met zachtheid en met moed</i>.</p>
			<p id="id01751" style="margin-left: 4%; margin-right: 4%">De gronden waarop gebazeerd is de afkeuring in Uwer Excellentie's kabinetsmissive van 23 Maart, zyn <i>geheel-en-al verdicht</i> en <i>logenachtig</i>.</p>
			<p id="id01752" style="margin-left: 4%; margin-right: 4%">Ik kan dit <i>bewyzen</i>, en dit ware reeds geschied, als Uwe Excellentie my één half uur gehoor had willen schenken. Als Uwe Excellentie één half uur tyd had kunnen vinden <i>om recht te doen</i>!</p>
			<p id="id01753" style="margin-left: 4%; margin-right: 4%">Dit is zoo niet geweest! Een deftig gezin is daardoor tot den bedelstaf gebracht …</p>
			<p id="id01754">Hierover evenwel klaag ik niet.</p>
			<p id="id01755" style="margin-left: 4%; margin-right: 4%">Maar Uwe Excellentie heeft <i>gesanktioneerd</i>: HET STELSEL VAN MISBRUIK VAN GEZAG, VAN ROOF EN MOORD, WAARONDER DE ARME JAVAAN GEBUKT GAAT, en dáárover klaag ik.</p>
			<p id="id01756">Dàt schreit ten hemel!</p>
			<p id="id01757" style="margin-left: 4%; margin-right: 4%">Er kleeft bloed aan de overgegaarde penningen van uw dùs ontvangen indisch traktement, Excellentie![185]</p>
			<p id="id01758" style="margin-left: 4%; margin-right: 4%">Nog éénmaal vraag ik om een oogenblik gehoor, zy het dezen nacht, zy het morgen vroeg! En alweder vraag ik dit niet voor my, maar voor de zaak die ik voorsta, de zaak van rechtvaardigheid en menschelykheid, die tevens de zaak is van welbegrepen politiek.</p>
			<p id="id01759" style="margin-left: 4%; margin-right: 4%">Als uwe Excellentie het met haar geweten kan overeenbrengen, van hier te vertrekken zonder my te hooren, het myne zal gerust zyn by de overtuiging al het mogelyke te hebben aangewend om de treurige, bloedige gebeurtenissen te voorkomen, die weldra 't gevolg zullen wezen van de eigenwillige onkunde waarin de Regeering wordt gelaten tenopzichte van hetgeen er omgaat onder de bevolking.[186]</p>
			<p id="id01760">MAX HAVELAAR."</p>
			<p id="id01761" style="margin-top: 2em">Havelaar wachtte dien avend. Hy wachtte den gansche nacht.</p>
			<p id="id01762">Hy had gehoopt dat misschien verstoordheid over den toon van zyn brief bewerken zou, wat hy vergeefs getracht had te bereiken door zachtheid en geduld. Zyn hoop was ydel! De Gouverneur-generaal vertrok zonder Havelaar te hebben gehoord. Er was weder een Excellentie ter-ruste gegaan in 't moederland!</p>
			<p id="id01763">* * * * *</p>
			<p id="id01764">Havelaar doolde arm en verlaten rond. Hy zocht …</p>
			<p id="id01765">Genoeg, myn goede Stern! Ik, Multatuli, neem de pen op. Ge zyt niet geroepen Havelaars levensgeschiedenis te schryven. Ik heb u in 't leven geroepen … ik liet u komen van Hamburg … ik leerde u redelyk goed hollandsch schryven, in zeer korten tyd … ik liet u Louise Rosemeyer kussen, die in suiker doet … het is genoeg, Stern, ge kunt gaan!</p>
			<p id="id01766">* * * * *</p>
			<p id="id01767">Die Sjaalman en zyn vrouw …</p>
			<p id="id01768">Halt, ellendig produkt van vuile geldzucht en godslasterlyke femelary! Ik heb u geschapen … ge zyt opgegroeid tot een monster onder myn pen … ik walg van myn eigen maaksel: stik in koffi en verdwyn!</p>
			<p id="id01769">* * * * *</p>
			<p id="id01770">Ja, ik, Multatuli "die veel gedragen heb" neem de pen op. Ik vraag geen verschooning voor den vorm van myn boek. Die vorm kwam my geschikt voor ter bereiking van myn doel.</p>
			<p id="id01771">Dit doel is tweeledig:</p>
			<p id="id01772">Ik wilde in de eerste plaats het aanzyn geven aan iets dat als heilige <i>poesaka</i> zal kunnen bewaard worden door kleinen Max en zyn zusje, als hun ouders zullen zyn omgekomen van ellende.</p>
			<p id="id01773">Ik wilde aan die kinderen een adelbrief geven van myne hand.</p>
			<p id="id01774">En in de tweede plaats:<i>ik wil gelezen worden</i>.</p>
			<p id="id01775">Ja, ik wil gelezen worden! Ik wil gelezen worden door staatslieden, die verplicht zyn te letten op de teekenen des tyds.. door letterkundigen, die toch ook eens 't boek moeten inzien waarvan men zooveel kwaads spreekt … door handelaren, die belang hebben by de koffiveilingen … door kameniers, die me huren voor weinige centen … door Gouverneurs-generaal in-ruste … door Ministers in bezigheid[187] … door de lakeien van die Excellentien … door bidpredikers, die <i>more majorum</i> zullen zeggen dat ik den Almachtigen God aantast, waar ik slechts opsta tegen 't godje dat zy maakten naar hun beeld … door duizenden en tienduizenden van exemplaren uit het droogstoppelras, die—voortgaande hun zaakjes op de bekende wys te behartigen—'t hardst zullen meeschreeuwen over de mooijigheid van m'n geschryf[188] … door de leden der Volksvertegenwoordiging, die weten moeten wat er omgaat in 't groote Ryk over zee, dat behoort tot het Ryk van Nederland …</p>
			<p id="id01776">Ja, ik <i>zal</i> gelezen worden!</p>
			<p id="id01777">Als dit doel bereikt wordt, zal ik tevreden zyn. Want het was me niet te doen om <i>goed</i> te schryven … ik wilde zóó schryven dat het gehoord werd. En, even als iemand die roept: "houdt den dief!" zich weinig bekommert over den styl zyner geïmprovizeerde toespraak aan 't publiek, is 't ook my geheel om 't even hoe men de wyze zal beoordeelen waarop ik <i>myn</i> "houdt den dief" heb uitgeschreeuwd.</p>
			<p id="id01778">"Het boek is bont … er is geen geleidelykheid in … jacht op effekt … de styl is slecht … de schryver is onbedreven … geen talent … geen methode …</p>
			<p id="id01779">Goed, goed, alles goed! Maar … DE JAVAAN WORDT MISHANDELD!</p>
			<p id="id01780">Want: <i>wederlegging der</i> HOOFDSTREKKING <i>van myn werk is onmogelyk!</i> [189]</p>
			<p id="id01781">Hoe luider overigens de afkeuring van myn boek, hoe liever 't my wezen zal, want des te grooter wordt de kans <i>gehoord</i> te <i>worden</i>. En dit <i>wil</i> ik!</p>
			<p id="id01782">Doch gy, die ik stoor in uw "drukten" of in uw "rust" gy Ministers en Gouverneurs-generaal, rekent niet te zeer op de onbedrevenheid myner pen. Ze zou zich kunnen oefenen, en met eenige inspanning misschien geraken tot een bekwaamheid die ten-laatste zelfs de waarheid zou doen gelooven door 't Volk! Dan zou ik aan dat Volk een plaats vragen in de Vertegenwoordiging[190] al ware 't alleen om te protesteeren tegen certifikaten van rechtschapenheid, die door Indische specialiteiten <i>vice versa</i> worden uitgereikt[191] misschien om op 't vreemd denkbeeld te brengen dat men zelf waarde hecht aan die hoedanigheid …</p>
			<p id="id01783">Om te protesteeren tegen de eindelooze expeditien en heldendaden tegen arme ellendige schepsels, die men vooraf door mishandeling dwong tot opstand.</p>
			<p id="id01784">Om te protesteeren tegen de schandelyke lafhartigheid van cirkulaires die de eer der Natie schandvlekken door 't inroepen van <i>publieke liefdadigheid</i> voor de slachtoffers van <i>kronischen zeeroof</i>.[192]</p>
			<p id="id01785">'t Is waar, die opstandelingen waren uitgehongerde geraamten, en die zeeroovers zyn weerbare mannen!</p>
			<p id="id01786">En als men my die plaats weigerde … als men my by voortduring <i>niet</i> geloofde …</p>
			<p id="id01787">Dan zou ik myn boek vertalen in de weinige talen die ik ken, en in de vele talen die ik leeren kan, om te vragen aan Europa, wat ik vruchteloos zou hebben gezocht in Nederland.</p>
			<p id="id01788">En er zouden in alle hoofdsteden liederen worden gezongen met refreinen als dit: <i>er ligt een roofstaat aan de zee, tusschen Oostfriesland en de Schelde!</i></p>
			<p id="id01789">En wanneer ook dit niet baatte?</p>
			<p id="id01790">Dan zou ik myn boek vertalen in 't <i>maleisch, javaansch, soendasch, al-foersch, boegineesch, battaksch</i> …</p>
			<p id="id01791">En ik zou <i>klewang</i>-wettende krygszangen slingeren in de gemoederen van de arme martelaren wien ik hulp heb toegezegd, ik, Multatuli.</p>
			<p id="id01792">Redding en hulp, op wettelyken weg, waar het <i>kan</i> … op <i>wettigen</i> weg van geweld, waar het <i>moet</i>.</p>
			<p id="id01793">En <i>dit zou zeer nadeelig werken op de</i> Koffiveilingen van de Nederlandsche<br/>
			Handelmaatschappy![193]<br/></p>
			<p id="id01794">Want ik ben geen vliegenreddende dichter, geen zachtmoedige droomer, zooals de getrapte Havelaar die zyn plicht deed met den moed van een leeuw, en honger lydt met het geduld van een marmot in den winter.</p>
			<p id="id01795">Dit boek is een inleiding …</p>
			<p id="id01796">Ik zal toenemen in kracht en scherpte van wapenen, naarmate het noodig zal wezen …</p>
			<p id="id01797">God geve dat het niet noodig zy!</p>
			<p id="id01798">Neen, 't zal niet noodig zyn! Want aan <i>U</i> draag ik myn boek op, Willem den derden, Koning, Groothertog, Prins … meer dan Prins, Groothertog en Koning … KEIZER van 't prachtig ryk van INSULINDE dat zich daar slingert om den evenaar, als een gordel van smaragd …</p>
			<p id="id01799">Aan U durf ik met vertrouwen vragen of 't uw keizerlyke wil is:</p>
			<p id="id01800">Dat Havelaar wordt bespat met den modder van <i>Slymeringen</i> en <i>Droogstoppels</i>?</p>
			<p id="id01801">En dat daarginds Uw meer dan <i>dertig millioenen</i> onderdanen worden<br/>
			MISHANDELD EN UITGEZOGEN IN <i>UWEN</i> NAAM?[194]<br/></p>
			<p id="id01802" style="margin-top: 3em">* * * * *</p>
			<p id="id01803">AANTEEKENINGEN EN OPHELDERINGEN</p>
			<p id="id01804">by de</p>
			<p id="id01805">UITGAAF VAN 1875</p>
			<p id="id01806">(Herzien, gewyzigd en aangevuld in 1881)</p>
			<p id="id01807">* * * * *</p>
			<p id="id01808">De vertraging in 't verschynen van dezen druk is aan my te wyten, en waarlyk niet aan myn zeer voortvarenden uitgever. Het blyft evenwel twyfelachtig of 't woord: <i>wyten</i> goed gekozen is? Recht tot verwyt immers veronderstelt <i>schuld</i>, en ik vraag of dit van toepassing wezen kan op myn byna onverwinnelyken tegenzin om, bladzy voor bladzy, woord voor woord, letter voor letter, op-nieuw het treurig drama te doorleven, dat aan dit boek het aanzyn gaf? Dit <i>boek</i>! Iets anders immers ziet de lezer er niet in. <i>My</i> evenwel zyn deze bladen 'n hoofdstuk uit m'n leven … my was de korrektie 'n marteling, één marteling! Telkens ontviel de pen m'n hand, telkens schemerde my 't oog by 't herlezen der —nog altyd onvolmaakte en verzachte!—schets van wat er uit meer dan vyf-en-twintig jaar geleden voorviel in 't vroeger onbekende plekje gronds dat <i>Lebak</i> heet. En dieper nog was de indruk van treurigheid by 't bedenken van wat er uit sedert ruim twintig jaren op de uitgaaf van 't <i>boek Havelaar</i> gevolgd is. Gedurig wierp ik de proefbladen terzyde, en trachtte het oog myner ziel te richten op minder tragische voorwerpen dan die welke Havelaars tot-nog-toe onbekroond streven my voor den geest roept. Weken en soms maanden lang—myn uitgever kan 't getuigen!—had ik den moed niet, de my gezonden proefvellen intezien. By vallen en staan ben ik nu de korrektie doorgeworsteld, een korrektie die me meer kost dan 't schryven zelf. In den winter van 1859 immers, toen ik, gedeeltelyk in een kamertje zonder vuur, gedeeltelyk aan een waggelend en smerig herbergtafeltje te Brussel, omringd van goedmoedige maar tamelyk onaesthetische faro drinkers, m'n <i>Havelaar</i> schreef, meende ik iets te zullen <i>bewerken</i>, iets <i>uitterichten</i>, iets <i>tot stand te brengen</i>. De hoop gaf me moed, de hoop maakte my hier-en-daar welsprekend. Nog herinner ik my den indruk die me bezielde toen ik aan háár schreef: <i>m'n boek is af, m'n boek is af! Nu zal alles weldra goed gaan!</i> Vier lange, vier moeielyke jaren had ik doorgeworsteld—en vruchteloos verloren, helaas!—in pogingen om zonder publiciteit, zonder opzien, zonder schandaal vooral, iets te bewerken dat tot verbetering zou kunnen leiden van den toestand waaronder de Javaan gebukt gaat. De ellendige Van Twist die, voor 't minst zoo er eenig besef van eer en plicht in hem huisde, m'n natuurlyke bondgenoot had moeten zyn, was niet te bewegen geweest 'n hand uittesteken. De brief dien ik tot hem richtte, is ontelbare malen gepubliceerd, en bevat nagenoeg alles wat in de Havelaarszaak de hoofdmomenten uitmaakt. De man heeft nooit geantwoord, nooit blyk gegeven van welwillendheid om zooveel mogelyk te herstellen wat door zyn schuld bedorven is. Door die gewetenlooze lauwheid ten-laatste <i>gedwongen</i> tot publiciteit, tot het kiezen van een anderen weg dan ik tot dien tyd toe betrad, wees verontwaardiging my eindelyk de middelen aan om te bereiken wat onbereikbaar scheen: <i>een oogenblik gehoor</i>. Wat de luie Van Twist niet wilde toestaan, wist ik aftepersen van de Natie: de <i>Havelaar</i> werd <i>gelezen</i>, men … <i>hoorde</i> my. Helaas, hooren en verhooren is twee! Dat boek was "mooi" verzekerde men, en als de schryver eens weer zoo'n vertellinkje had …</p>
			<p id="id01809">Zeker, men had zich by de lektuur "geamuzeerd" en dacht er niet aan—of ontveinsde te begrypen—dat niet <i>ik</i> op middelbaren leeftyd m'n loopbaan, die schitterend beloofde te worden, opgaf tot vermaak. Dat niet <i>ik</i> amuzement beoogd had in 't trotseeren van den gifdood voor my, voor myn trouwe dappere vrouw, en voor ons lief kind. De <i>Havelaar</i> was zoo'n onderhoudend boek, durfde men my zeggen, en onder zulke lofredenaars waren er die gillen zouden van angst by 't minste dagelyksch gevaartje, ik zeg niet voor gezondheid en leven, maar voor 'n gering deel van hun welstand. De meeste lezers schenen te meenen dat ik my en de mynen had blootgesteld aan armoed, vernedering en dood, om hun 'n prettig lektuurtje te verschaffen.</p>
			<p id="id01810">Deze dwaling … doch genoeg hiervan. Zéker is 't, dat ik van zoo'n naïf-wreede <i>Jokrissiade</i> geen voorgevoel had toen ik zoo verheugd uitriep <i>m'n boek is af, m'n boek is af!</i> De overtuiging dat ik <i>waarheid</i> zeide, dat ik <i>gedaan</i> had wat ik bezig was te <i>schryven</i>, en het voorbyzien hoe 't lezend en luisterend Publiek zoo gewoon is geraakt aan <i>cant</i>, aan zinledige praatjes, aan byna doorgaande tegenstelling van zeggen en doen … dit alles vervulde my in 1859 met zooveel hoop als inderdaad <i>noodig</i> was om 't pynlyk schryven van den <i>Havelaar</i> mogelyk te maken. Maar <i>thans</i>, nu me twintig jaar later al te voldoende gebleken is dat de Natie party trekt vóór de Van Twisten en konsorten—d.i. voor schelmery, roof en moord—tegen my, d.i. tegen Recht, Menschlievendheid en wèlbegrepen Staatkunde, nu viel my 't behandelen dezer bladen oneindig zwaarder nog dan in 1859, al zy 't dan dat ook toen reeds de pynlyke bitterheid herhaaldelyk dreigde de overhand te nemen. Hier-en-daar komt ze—op bladz. 131, byv. (zie de alinea die begint met: "Maar weet ge dan niet", M.D.)—hoe gaarne ook teruggehouden, voor den dag. Wie overigens begeert m'n stemming te kennen by de oprakeling der herinneringen die 't gebeurde te <i>Lebak</i> en wat daarop gevolgd is, in my opwekt, wordt verwezen naar m'n eerste brochure over <i>Vryen-arbeid</i>.(*)</p>
			<p id="id01811">(*) Uitgaaf van 1873, blz. 97, vlgg. waar tevens de oorzaak wordt verklaard die, nà den <i>Havelaar</i>, me dwong tot het betreden van breeder terrein dan de zaken in India.</p>
			<p id="id01812">En … by al 't verdriet over de aanhoudende mislukking van m'n pogingen, de smart over 't verlies van háár die aan m'n zyde zoo heldhaftig den stryd tegen de wereld opnam, en niet dáár wezen zal wanneer eindelyk het uur van triumf geslagen is!</p>
			<p id="id01813">Het uur van triumf, lezer. Want, het moge u bevreemden of niet, overwinnen zàl ik! Ten-spyt van 't gekunstel en geknoei der Staatsmannetjes aan wien Nederland z'n hoogste belangen toevertrouwt. Ten-spyt onzer zotte Grondwet die premien uitlooft op middelmatigheid of erger, een instelling die alles weert wat de <i>nu</i> alom erkende verrotting in ons Staatswezen zou kunnen genezen. Ten-spyt van de velen die <i>belang</i> hebben by Onrecht. Ten-spyt van laaghartige afgunst op m'n "schryftalent" … heet het zoo niet? Ik ben geen schryver, heeren boekenmakers die volstrekt in my een kollega en konkurrent wilt zien, gelooft me toch! Ten-spyt van plompen laster die niets te grof en te ongerymd acht om m'n stem te smoren en m'n invloed te breken. Ten-spyt eindelyk van de jammerlyke flauwhartigheid der Natie die dat alles by voortduring blyft gedoogen … overwinnen zàl ik!</p>
			<p id="id01814">Er zyn in den laatsten tyd schryvers opgestaan, die me verwyten dat ik niets of niet genoeg heb uitgericht, niets of niet genoeg veranderd, niets of niet genoeg tot-stand gebracht. Straks zal ik terugkomen op de bron waaruit zulke beschuldigingen voortkomen. Wat de zaak zelf aangaat … ik erken volmondig dat er in Indie niets verbeterd is. Maar … <i>veranderd</i>? De lieden die, eerst onmiddelyk na den <i>Havelaar</i>, en vervolgens uit kracht van ons armzalig grondwettelyk baskule-systeem, gebruik maken van de door dat boek opgewekte beweging om zich op 't kussen te zetten, hebben niets gedaan dan <i>veranderen</i>. Dit moest immers wel? Hun staatkunstenmakersmétier bracht het mee. Het gedeeltelyk onbekwame, gedeeltelyk niet zeer intègre volkje dat na '60 "<i>naar boven viel uit gebrek aan zwaarte</i>" begreep dat er iets <i>gedaan</i> moest worden, al deden ze liever 't goede niet, dat dan ook—dit erken ik mèt hen—maar zelfmoord zou gesmaakt hebben. Recht-doen aan den mishandelden Javaan was gelyk beteekenend met Havelaars verheffing, en dit ware den meesten een vonnis.(*) Toch moest er schyn geleverd worden van werkzaamheid in nieuwe richting, en aan 't van verontwaardiging "rillend" Volk werd gedurig een been toegeworpen, niet waarlyk om den honger naar verbetering te stillen, maar om de kaken in bezigheid te houden, al ware 't dan ook maar met vermeend ekonomisch-politisch gewawel. De regeermannen wierpen aan hun kieskollegien, krantenfabrikeurs en verder koffihuispubliek successievelyk de kluifjes toe, die ik eens-voor-al doopte met den naam van <i>duitenplatery</i>. "<i>Vrye-arbeid</i>" was jaren lang—en vóór den <i>Havelaar</i> reeds—de hoofdschotel, de <i>pièce de résistance</i> van 't verraderlyk <i>menu</i>. Ter afwisseling dienden de heeren hun onnoozelen gasten opgeworpen kwestien over 't Indisch muntstelsel toe. Daarop volgden de kadaster-kwestie, de Preanger-kwestie, de kultuur- emolument-kwestie, de komptabiliteits- kwestie, agrarische- wetkwestie, de partikuliere-grondbezitkwestie, en nog een-en-ander van dien aard. De eene nieuwe wet volgde op de andere, en telkens wisten de mannen <i>en place</i>—behoudend of liberaal, om 't even! —aan 't Volk diets te maken dat de eenig mogelyke ontknooping van de <i>door allen erkende</i> moeielykheid nu eigenlyk en eindelyk geheel alleen in 't allerlaatst voorgesteld heilmiddeltje lag. Heusch, <i>nu</i> zou 't probaat wezen!</p>
			<p id="id01815">(*) Zeker! Zie de laatste bladzyden van "<i>Pruisen en Nederland</i>."</p>
			<p id="id01816">Zoo volgde na elk versleten experiment een nieuw experiment. Na elke verbruikte kwakzalvery, een nieuwe kwakzalvery. By elk nieuw ministerie een nieuw arkanum. Voor elk nieuw arkanum nieuwe ministers, bestemd gewoonlyk meer jaren den overladen pensioenstaat te bezwaren, dan ze maanden op 't kussen hadden gezeten. En de Tweede-Kamer aan 't redevoeren! En de kieskollegien aan 't opvyzelen of zwartmaken! En 't Volk aan 't luisteren! Al die nieuwigheden werden onderzocht, beproefd, toegepast, ingevoerd. In Indie maakte men de Hoofden, de europeesche ambtenaren, en vooral de Bevolking <i>biengoeng</i> met de onophoudelyke <i>changements-à-vue</i> … en er zou niets <i>veranderd</i> zyn na den <i>Havelaar</i>? Ten-gevolge van den <i>Havelaar</i>? <i>Allons-donc!</i> Er is nà en ten-gevolge van dat boek, in Indie geschied wat er met <i>Jan Klaassen's</i> horloge gebeurde. Men had dien wysgeer de opmerking gemaakt dat het werk vuil was en daarom verkeerd liep. Fluks wierp hy 't in de goot, en reinigde het met 'n stalbezem. Volgens andere traditien van de haagsche poppenkast zette onze politikus er den hak van z'n klomp op. Ik kan den lezer verzekeren dat er werkelyk veel <i>veranderd is</i> in dat horloge!</p>
			<p id="id01817">* * * * *</p>
			<p id="id01818">Nederland heeft niet verkozen recht te doen in de Havelaarszaak. Zoolang tweemaal twee vier zal wezen, blyft het zeker dat dit verzuim—dat deze <i>misdaad</i>!—het punt van uitgang worden zal van 't verlies zyner indische bezittingen. Wie deze voorspelling wantrouwt omdat heden, en dus slechts twintig jaar na m'n <i>zeer gedwongen</i> optreden, de hollandsche vlag nog altyd te Batavia waait, verraadt de nauwte van z'n politieken blik. Meent men dat omkeeringen als die welke Insulinde te-gemoet gaat, en waarmee faktisch reeds 'n aanvang gemaakt is—ziet ge dit niet, Nederlanders?—kunnen plaats grypen in 'n bestek als voldoende wezen zou voor 'n dagelyksch voorvalletjen uit het byzonder leven! In 't leven der Staten is twintig jaar minder dan 'n oogenblik.</p>
			<p id="id01819">Toch zal de katastroof een betrekkelyk snel verloop nemen. De onbesuisde oorlog met <i>Atjeh</i> was een der laatste duitenplateryen die 'n minister noodig had om de aandacht afteleiden van z'n onbekwaamheid, en zal blyken even noodlottig te zyn van uitslag en invloed, als ze lichtvaardig en misdadig was van opzet. Het wankelend nederlandsch gezag is tegen <i>échecs</i> als dáár door ons geleden worden, niet bestand.(*) Doch reeds vóór de openbaring der gevolgen van wyder strekking, die deze wreedaardige en dure zotterny na zich slepen <i>moet</i>, waar blyft in deze zaak de zoo hooggeroemde ministerieele verantwoordelykheid. Moet nu de Natie er maar in berusten, dat zekere <i>Fransen van de Putte</i> goedgevonden heeft haar in 'n toestand te brengen, die—om nu niet te spreken van 't schromelyk verlies aan <i>prestige</i> in den Indischen Archipel!—op zóóveel millioenen schats, op zóóveel menschenlevens te staan komt? Wel zeker! Ook de naam van <i>dien</i> man bekleedt 'n plaats op den staat van pensioenen. De nederlandsche belastingschuldigen hebben geld te veel, naar 't schynt.</p>
			<p id="id01820">(*) Dat Atjeh zou <i>veroverd</i> en de Atjinees <i>overwonnen</i> zyn, is 'n leugen.</p>
			<p id="id01821">Wat overigens den oorlog met <i>Atjeh</i> aangaat, ik zal straks by de aanteekeningen op den <i>Havelaar</i> wel genoodzaakt wezen daarop nu-en-dan terug te komen. Nu reeds de opmerking echter, dat me ook in dit opzicht gebleken is, hoe slordig dat boek gelezen werd. Zelden of nooit ontving ik blyk dat men den tegenwoordigen oorlog, en myn voorspelling daarvan, in verband wist te brengen met den inhoud van 't <i>dertiende</i> hoofdstuk. By de groote verspreiding van den <i>Havelaar</i>, is 't inderdaad vreemd dat, toen in September '72 m'n waarschuwende brief aan den Koning verscheen, en in 't volgend voorjaar de oorlog verklaard werd, zoo weinigen zich herinnerden dat ik reeds in '60 op onze gespannen verhouding met het atjinsche Ryk gedoeld, en bewys geleverd had iets meer van die zaken te weten dan onze krantenschryvers en Kamerleden. Ware dit ànders geweest, misschien zou myn welmeenende waarschuwing van September '72 beter vrucht gedragen hebben! Nog altyd maakt de oude Jupiter de Koningen en Natien die hy verderven wil, blind doof, krankzinnig en behoudend of … liberaal. Want dat komt overeen uit. Hoofdzaak is en blyft: waarheid <i>zoeken, 't gewicht der waarheid</i> erkennen en vooral <i>handelen naar de gegevens die men</i>, aldus te-werk gaande, <i>voor</i> waar <i>houden mag</i>. Wat daarbuiten gaat is uit den booze, en Holland zal Indie verliezen omdat men my geen recht heeft gedaan in myn streven om den Javaan te beschermen tegen mishandeling. Er zyn er nog altyd die 't verband tusschen deze beide stellingen niet vatten, maar is dit <i>myn</i> schuld? Het smoren van myn klachten is bescherming van <i>onwaarheid</i>, aanmoediging van <i>leugen</i>. Is 't nu zoo moeielyk te begrypen dat het <i>ommogelyk</i> is, by-voortduring die zoo uitgestrekte bezittingen te beheeren, wanneer men omtrent Land en Bevolking geen andere dan onware berichten gelieft te ontvangen? Om iets te regelen, te besturen, te regeeren, behoort men dan toch in de eerste plaats te <i>weten</i> in welken toestand zich de te behandelen zaken bevinden, en zoolang men de in den <i>Havelaar</i> verstrekte gegevens ter-zyde schuift, weet men dit <i>niet</i>!</p>
			<p id="id01822">En nog iets. Er blykt uit dat boek dat de bestaande wetten niet worden gehandhaafd. Eilieve, wat baat het dan of men in den Haag en by verkiezingen zich aanstelt alsof er aan 't maken van <i>nieuwe</i> wetten iets gelegen lag? Ik blyf er by dat de oude bepalingen <i>wat de hoofdzaken aangaat</i> zoo slecht niet waren. Maar men verkoos ze niet optevolgen. Dáár ligt de kwestie!(*) Daar, en niet in 't eindeloos redeneeren over onderwerpen van vermeend of voorgewend-politisch belang, een gekibbel dat wel dienen kan om kranten-schryvers aan teksten voor hoofdartikels te helpen, om ministers een week langer op 't kussen, en de geheel overbodige talenterigheid van Kamerdebattisten bezig te houden, maar geen voetstap nader brengt aan 't eenig ware doel: <i>bescherming van den Javaan tegen de hebzucht zyner Hoofden in medeplichtigheid van een bedorven Nederlandsch Bestuur</i>.</p>
			<p id="id01823">(*) Zie ter toelichting der karakteristieke frekwentie van dusdanig misvatten, het aardig voorval op 'n audientie by den Keizer van Rusland, medegedeeld in m'n brochure over <i>Vryen-arbeid</i>, uitgaaf 1873, blz. 137.</p>
			<p id="id01824" style="margin-top: 2em">* * * * *</p>
			<p id="id01825">Wat nu deze nieuwe uitgaaf betreft, ik stond by de Noten die straks volgen, gedurig in twyfel over de meer of mindere behoefte aan toelichting. Dit bezwaar is tweeledig, en betreft zoowel het ophelderen van 'n maleische of vreemdklinkende uitdrukking, als de <i>staving der feiten</i> die in den <i>Havelaar</i> worden meegedeeld. Ik weet nog altyd niet hoe diep het door de Van Twisten uitgestrooid praatje "dat ik maar 'n roman had geschreven" wortel heeft geschoten? Durft men de door my overgelegde officieele stukken voor onecht houden? Hiervan is me niets ter-oore gekomen. Dewyl men echter by-voortduring weigert my de plaats interuimen die me zou toekomen indien ze voor echt worden erkend, viel 't my moeielyk het juiste midden te vinden tusschen te veel en te weinig rechtvaardiging. Ik liep telkens gevaar het justificeeren overteslaan van iets dat in de oogen van sommige lezers bewys kon noodig hebben, en elders iets met bewyzen te staven dat alle verdere toelichting missen kon, een fout die me zou blootstellen aan de—gewoonlyk verkeerde!—toepassing van 't bekende: <i>qui s'excuse s'accuse</i>. Te <i>excuzeeren</i> nu heb ik, die m'n plicht deed, niets. Nederland deed z'n plicht <i>niet</i>, en heeft zich te verontschuldigen dat het tegen <i>Havelaar</i> party trekt voor schelmery. Zoo is de zaak!</p>
			<p id="id01826">De weifeling dan tusschen te veel of te weinig <i>justificatie</i> der aangevoerde feiten, hinderde my zeer. Maar zie, tamelyk ver reeds gevorderd met het afwerken der Noten, bleek me dat ik bezig was de grenzen der my gegunde ruimte—een ruimte die ik zelf vroeger voldoende had gerekend—zeer ver te overschryden. Myn aanteekeningen, toelichtingen en ophelderingen op filologisch, land-en volkenkundig of historisch terrein, dreigden weldra den oorspronkelyken tekst in uitgebreidheid te-boven te gaan. Het hierdoor noodzakelyk geworden knotten was my een verdrietig werk, en ik ben zoo vry te gelooven dat de lezer er iets by verliest.</p>
			<p id="id01827">De vervloekte puntjes waarmee de heer Van Lennep goedvond m'n werk te bederven, zyn in deze uitgaaf natuurlyk door <i>leesbare woorden in letters</i> vervangen. De pseudoniemen <i>Slymering, Verbrugge, Duclari</i> en <i>Slotering</i> heb ik onveranderd gelaten omdat die namen nu eenmaal populair zyn geworden. Myn vermoorde voorganger heette <i>Carolus</i>. De namen van den kontroleur <i>Verbrugge</i> en den kommandant <i>Duclari</i> waren <i>Van Hemert</i> en <i>Collard</i>. De Resident van Bantam heette <i>Brest van Kempen</i>, en <i>Michiels</i> was de naam van 't Napoleonnetje te <i>Padang</i>. Wat my bewoog tot verandering dezer namen in 't handschrift dat ik aan den heer V.L. toevertrouwde? Met verwyzing naar het slot van 't XIXe hoofdstuk, zy hieromtrent de opmerking voldoende, dat ik den eerlyken maar niet heldhaftigen kontroleur wilde vrywaren tegen rankune. Al steunde hy me niet in m'n streven, hy had me dan toch niet tegengewerkt en zelfs, waar ik 't verzocht, ronde verklaringen afgegeven. Dit was reeds zeer veel, en zou hem kunnen aangerekend zyn als misdaad. De benaming Slymering voorts diende my tot het typizeeren van m'n model. En 't veranderen eindelyk van de namen <i>Carolus</i> en <i>Collard</i> in <i>Slotering</i> en <i>Duclari</i> vloeiden uit de vorige substitutien voort. Geheimhouding was waarlyk m'n zoeken niet, wat trouwens uit de geheele strekking van m'n werk blykt, maar ik vond het stuitend bepaalde personen prys te geven aan het oordeel van 't <i>gewoon</i> lezend Publiek. In de <i>officieele</i> wereld, meende ik—en háár ging de zaak aan—zou men wel weten tot wien men zich te richten had om inlichting aangaande de zaken die ik openbaarde. Dit hééft men dan ook geweten, want na ontvangst van den <i>Havelaar</i> in Indie, is de Gouverneur-Generaal <i>Pahud</i> terstond naar <i>Lebak</i> gereisd om daar eenige klachten over misbruik te onderzoeken."</p>
			<p id="id01828">Op den titel van 't boek zal ik in een later aanteekening terugkomen. Die titel is noch 'n <i>farce</i>, gelyk sommigen voorgeven te meenen, noch 'n uithangbord, <i>ein aushängeschild das in Holland nöthig schien um Käufer zu locken</i>, beweerde zeker publicist in de <i>Deutsche Jahrbücher für Wissenschaft, Kunst und Politik</i>. O, neen, die titel is 'n epigram.</p>
			<p id="id01829">Wat de spelling aangaat, even als in m'n andere werken volg ik nagenoeg de mode van den dag. "<i>Niet</i>, zooals ik zeide in 't Voorbericht by den vyfden druk myner <i>Ideen, omdat ik den minsten eerbied voel voor de taalkennis der personen die heden-ten-dage zoo goed als officieel belast schynen met de bearbeiding van dat veld, doch om niet het oog des lezers aftestooten door vreemdheid van spelling. De soep zou de kool niet waard zyn</i>." Zeker, wezenlyke <i>taalkunde</i> is heel wat anders! Toch heb ik ook hier de leelyke i-j die door sommigen als y-klank gebruikt wordt, voor goed <i>congé</i> gegeven. <i>Tant pis</i> voor de Hilaridessen die er om treuren. Dezelfde soort van lettermannen zullen waarschynlyk geen vrede hebben met m'n interpunktie. Ik met de hunne niet. Welnu, evenals—ik meen—Hildebrand ergens, geef ik hun een paar mud komma's ten-geschenke, om die te plaatsen waar ze goedvinden, tot er de verlangde slymerigheid en hun voldoening op volgt, amen.</p>
			<p id="id01830">De heer Mr. C. Vosmaer maakt in z'n "<i>Zaaier</i>"de opmerking dat de <i>Havelaar</i> blyken draagt van nog onvolkomen beheersching der taal, en van 't worstelen om vormen voor de veelvuldige stof. Ik stem dit volmondig toe. Ook my hinderde onder de korrektie herhaaldelyk iets gewrongens in den zinbouw, dat waarschynlyk tot de kritiek van den heer V heeft aanleiding gegeven. Naar m'n beste weten heb ik die fout in de tegenwoordige uitgaaf verbeterd.</p>
			<p id="id01831">* * * * *</p>
			<p id="id01832">En, alsnu terugkomende op de beschuldiging dat ik tot-nog-toe zoo weinig heb tot-stand gebracht … dit verwyt is zoo dom niet. Men wordt <i>Doctor in de letteren</i> door zulke wapenfeiten. Eilieve, dit heb ik dan toch bewerkt, niet waar, dat personen die bezig waren met kouvatten uit verregaande lauwerloosheid, op-eenmaal hun kalen schedel gedekt voelden met den doktershoed, alleen omdat ze de handigheid hadden gebruikt my 'n paar kwajongensachtige insolenties te zeggen? In een land waar de officieele distinkte zóó wordt te-grabbel gegooid …</p>
			<p id="id01833">Het zy zoo! Wat ik <i>gedaan</i> heb, heeren? Wel, ik dééd wat in den <i>Havelaar</i> geschreven staat. Is dit niet genoeg? Wat deedt <i>gy</i>?</p>
			<p id="id01834">Wat ik <i>gedaan</i> heb, nogeens? Ik ving, geheel alleen staande, in dreigend levensgevaar en met opoffering van allen welstand, den stryd aan tegen lieden van <i>uwe</i> soort, d.i. tegen het <i>Onrecht</i>. Gaat heen en doet desgelyks!</p>
			<p id="id01835">Dat overigens m'n streven niet bekroond werd … dat ik nog altyd het gemakkelyk te raken—en debiet belovend—mikpunt ben van de eerste de beste nulliteit die 't ambacht van frazenmaken eenigszins meent te verstaan—al zy 't dan ook dáármee vaak povertjes gesteld—en dat, wat meer zegt, de toestand in Indiën ellendiger is dan ooit … mag men dit <i>my</i> wyten? Ik deed, meen ik, wat 'n mensch in de gegeven omstandigheden doen kòn, en zeker meer dan eenig Nederlander. Het schimpen op de betrekkelyke onvruchtbaarheid van m'n pogen herinnert aan den wrevel der matrozen van Columbus in September 1492. Ook dàt gepeupel schold z'n admiraal uit. Of ze doktoren in de letteren geworden zyn, weet ik niet.</p>
			<p id="id01836">Geen vrucht alzoo van m'n werk? Het is hier de plaats niet, den invloed nategaan dien ik uitoefende op heel ander terrein dan de zaken van Indie. Ik ben zoo vry te gelooven dat m'n geschriften heilzame beweging hebben uitgewerkt op zedelyk en godsdienstig … laat me liever zeggen op <i>intellektueel</i> gebied. Van vele zyden ontving ik blyken dat ik menigeen tot denken heb gebracht. Wie 't betwyfelt of ontkent, gelieve het te zeggen, en noeme evenals de zeer edele heeren A.B. Cohen Stuart en Van Vloten, z'n naam er by, om behoorlyk de schande te dragen van z'n platte jalouzie.</p>
			<p id="id01837">Aan afgunst namelyk meen ik voor 'n groot deel den toon te moeten toeschryven, waarop sedert eenigen tyd sommige publicisten—of luî die 't worden willen—m'n werken en m'n persoon aanvallen. Die toon is gewoonlyk wat te laag voor 't onderwerp.</p>
			<p id="id01838">Dat ik niet de eenige ben, die by 't lezen van stukken als die van <i>Doctor</i> Van Vloten aan jaloersheid denk, blykt o.a. uit het hartig artikel van den heer J. Versluys, in <i>'t Schoolblad</i> van 19 Januari 1875, waar de animoziteit van dien godgeleerde in verband wordt gebracht met het stuk over <i>Vrye Studie</i> dat in m'n IIIn bundel <i>Ideen</i> voorkomt. Dat onderwerp namelyk was ook door Dr Van Vl. behandeld, en schynt onder zyn handen niet veel opgang gemaakt te hebben. Kan <i>ik</i> dit helpen? Zeker is 't dat ik na 't verschynen <i>myner</i> verhandeling sporen begon waartenemen van de hatelyke stemming die nu blykt jegens my te bestaan. Vroeger was ik 't allerliefst gekwalificeerd: "<i>slachtoffer van indisch wanbestuur en hollandsche lamlendigheid</i>." Wat ik nu ben, weet ik niet recht. Een prulschryver, denk ik, wiens werken moeten verdrongen worden om wat ruimte te verschaffen aan de hyperaesthetische produkten der pen van Dr V. Vl. Wie z'n "<i>Bloemlezing</i>" onderzoekt, zal deze gissing nog-al aannemelyk vinden. Op de blykbare oneerlykheid in dat prachtstuk van letterkundigen arbeid wyst dan ook zeer ten-rechte de heer <i>Versluys</i>. Zelfs Mr Vosmaer—gewis toch een onzer eerste dichters, als-i niet <i>de</i> eerste is—wordt door den verheven Bloemlezer in den ban gedaan. Die auteur had zich verstout myn werk in z'n "<i>Zaaier</i>" te pryzen, en mocht dus geen bloemen leveren.</p>
			<p id="id01839">Doch ook zonder eigenlyken <i>broodnyd</i>, sedert eenigen tyd is 't schelden op my 'n <i>métier</i> en 'n <i>tic</i> geworden. Het aantal brochuretjes en "Overdrukjes" dat aan dusdanige spekulatie z'n aanzyn te wyten heeft, is legio, en levert een treurig blyk van armoed aan scheppingsvermogen. Wie niet in-staat is zelf iets degelyks voorttebrengen, tracht evidentie—en honorarium!—optedoen door 't knagen aan den arbeid van 'n ander. Men zou haast op 't denkbeeld komen dat ikzelf hiertoe den weg wees in m'n <i>Idee</i> 219, wanneer men niet wist dat wespen, rupsen, en paalwormen zoo oud zyn als vruchten, loof en zeeschoejing.</p>
			<p id="id01840">Maar jammer is 't! Dat de Van Vlotens, e.d. zulke manoeuvres noodig hebben om 'n uitgever te bewegen tot het riskeeren van "Overdrukjes" uit hun niet zeer verspreide tydschriften, is begrypelyk. Ook vereert het me zeer, zóóveel opgang te maken dat daarvan nog altyd iets kan afvallen om 'n ander te helpen aan <i>relief</i>, al schikt het me niet altyd dat teeren op afval in de hand te werken door serieuze beantwoording van dergelyk geschryf. Toch verbind ik me niet tot voortdurend zwygen, maar 't zou me aangenaam zyn indien anderen de niet moeielyke taak op zich namen … het verschil te doen in 't oog vallen tusschen wespen en ooft. <i>My</i> wordt door zulke àl te goedkoope bewysvoering de stemming bedorven, en dit is jammer voor myzelf en den lezer. Men begrypt immers hoe ik, bezig met het schetsen van iets liefelyks, met viesheid de pen wegwerp zoodra my de gedachte overvalt dat wezens als <i>Van Vloten</i> zich gereed maken m'n werk te bevuilen?(*) Ik meen te goed te zyn om zulk volkjen aan verkoopbare kopie te helpen, en zeker zou 't my 'n kwart-eeuw geleden, toen ik den Lebakschen stryd streed, bevreemd hebben indien iemand my voorspeld had dat er nà 't openbaren van m'n pogen en streven, aanleiding zou bestaan tot zoo'n verklaring! Het strekt waarlyk 't lezend Publiek niet tot eer, dat sommigen een toon tegen my durven aanslaan alsof <i>Havelaar</i> een der hunnen was. Zoolang dit opgaat, beweer ik dat men—ouder gewoonte—slecht gelezen heeft. Anders toch zou men niet gedoogen dat 'n stryd die zoo ridderlyk werd aangevangen en voortgezet, ten-behoeve van zeker soort van belanghebbenden werd overgebracht op 'n mestvaalt. Hartelyk dank!</p>
		</section>
	</body>
</html>
