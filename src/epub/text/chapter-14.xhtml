<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" epub:prefix="z3998: http://www.daisy.org/z3998/2012/vocab/structure/, se: https://standardebooks.org/vocab/1.0" xml:lang="en-US">
	<head>
		<title>VEERTIENDE HOOFDSTUK</title>
		<link href="../css/core.css" rel="stylesheet" type="text/css"/>
		<link href="../css/local.css" rel="stylesheet" type="text/css"/>
	</head>
	<body epub:type="bodymatter z3998:fiction">
		<section id="chapter-14" epub:type="chapter">
			<hgroup>
				<h3 epub:type="ordinal z3998:roman">XIV</h3>
				<p epub:type="title">VEERTIENDE HOOFDSTUK</p>
			</hgroup>
			<p id="id01096" style="margin-top: 2em">Ge weet, begon Havelaar, hoe de nederlandsche bezittingen ter Westkust van Sumatra aan de onafhankelyke ryken in den noordhoek grenzen, waarvan <i>Atjeh</i> het aanzienlykste is. Men zegt dat een geheim artikel in het traktaat van 1824, ons jegens de Engelschen de verplichting oplegt, de rivier van <i>Singkel</i> niet te overschryden. De generaal Vandamme, die met een <i>faux-air Napoléon</i> gaarne zyn gouvernement zoo vèr mogelyk uitbreidde, stuitte dus in die richting op een onoverkomelyken hinderpaal. Ik moet aan 't bestaan van dat geheim artikel wel gelooven, omdat het me anders bevreemden zou dat de Radjahs van <i>Troeman</i> en <i>Analaboe</i>, wier provincien niet zonder gewicht zyn door den peperhandel die daar gedreven wordt, niet sedert lang onder nederlandsche souvereiniteit zyn gebracht. Ge weet hoe gemakkelyk men een voorwendsel vindt om zulke landjes den oorlog aantedoen, en zich daarvan meester te maken. Het stelen van een landschap zal altyd makkelyker blyven dan van een molen. Ik geloof van den generaal Vandamme, dat hy zelfs een molen zou weggenomen hebben als hy daarin lust gevoeld had, en begryp dus niet dat hy die landschappen in de Noord zou hebben verschoond, wanneer niet daarvoor steviger gronden hadden bestaan dan recht en billykheid.[107]</p>
			<p id="id01097">Hoe dit zy, hy richtte zyn veroveraarsblikken niet Noord- maar Oostwaarts. De landstreken <i>Mandhéling</i> en <i>Ankola</i>—dit was de naam der adsistent-residentie die gevormd was uit de pas tot rust gebrachte Battahlanden—waren wel nog niet gezuiverd van atjineschen invloed—want waar dweepzucht eens wortel schiet, is 't uitroeien moeielyk—maar de Atjinezen zelf waren er toch niet meer. Dit was evenwel den Gouverneur niet genoeg. Hy breidde zyn gezag tot aan de oostkust uit, en er werden nederlandsche beambten en nederlandsche garnizoenen gezonden naar <i>Bila</i> en <i>Pertibie</i>, welke posten echter—zooals je weet, Verbrugge—later weer ontruimd zyn.</p>
			<p id="id01098">Toen er op Sumatra een Regeeringskommissaris[108] aankwam, die deze uitbreiding doelloos vond en ze hierom afkeurde, vooral ook wyl ze in stryd was met de wanhopige spaarzaamheid waarop door 't moederland zoozeer was aangedrongen, beweerde de generaal Vandamme dat die uitbreiding geen bezwarenden invloed behoefde te hebben op de begrooting, want dat de nieuwe garnizoenen gevormd waren uit troepen waarvoor toch reeds gelden waren toegestaan, zoodat hy een zeer groote landstreek onder nederlandsch bestuur had gebracht, zonder dat hieruit geldelijke uitgaven waren voortgevloeid. En wat voorts het gedeeltelyk ontblooten van andere plaatsen aanging, voornamelyk in 't Mandhélingsche, meende hy genoeg te kunnen rekenen op de trouw en de aanhankelykheid van <i>Jang di Pertoean</i>, 't voornaamste hoofd in de Battahlanden, om hierin geen bezwaar te zien.[109]</p>
			<p id="id01099">Met weerzin gaf de Regeeringskommissaris toe, en wel op de herhaalde betuigingen van den generaal dat hy <i>persoonlijk</i> zich tot borg stelde voor <i>Jang di Pertoean's</i> trouw.</p>
			<p id="id01100">Nu was de kontroleur die vóór my de afdeeling <i>Natal</i> bestuurde, de schoonzoon van den adsistent-resident in de Battahlanden, welke ambtenaar met <i>Jang di Pertoean</i> in onmin leefde. Later heb ik veel hooren spreken van klachten die tegen dien adsistent-resident waren ingebracht, doch men moest voorzichtig wezen met geloof-slaan aan deze beschuldigingen, omdat ze grootendeels uit den mond kwamen van <i>Jang di Pertoean</i>, en wel op een oogenblik toen deze zelf van veel zwaarder vergrypen was aangeklaagd, hetgeen hem misschien noopte zyn verdediging te zoeken in de fouten van zyn beschuldiger … wat meer gebeurt. Hoe dit zy, de gezaghebber van <i>Natal</i> omhelsde de party van zyn schoonvader tegen <i>Jang di Pertoean</i>, en dit te vuriger misschien omdat die kontroleur zeer bevriend was met zekeren <i>Soetan Salim</i>, een natalsch Hoofd dat ook zeer op den battakschen chef gebeten was. Sedert lang heerschte er een veete tusschen de familien dezer beide hoofden. Er waren huwelyksvoorstellen afgeslagen, er bestond yverzucht over invloed, trots aan den kant van <i>Jang di Pertoean</i> die van beter geboorte was, en meer andere oorzaken nog liepen samen om <i>Natal</i> en <i>Mandhéling</i> tegen elkander opgezet te houden.</p>
			<p id="id01101">Op-eenmaal verspreidde zich 't gerucht dat er in <i>Mandhéling</i> een komplot was ontdekt, waarin <i>Jang di Pertoean</i> zou betrokken wezen, en dat ten-doel had de heilige vaan des opstands uittesteken en alle Europeanen te vermoorden. De eerste ontdekking hiervan had te <i>Natal</i> plaats gehad, wat natuurlyk is, daar men in nabyliggende provincien altyd beter van den stand der zaken onderricht wordt dan op de plaats zelf, dewyl velen die te-huis door vrees voor een betrokken Hoofd zich laten weerhouden van de openbaring eener hun bekende omstandigheid, die vrees eenigermate overwinnen zoodra ze zich op een grondgebied bevinden waar dat Hoofd geen invloed heeft.</p>
			<p id="id01102">Dit is dan ook de reden, Verbrugge, waarom ik geen vreemdeling ben in de zaken van <i>Lebak</i>, en dat ik redelyk veel wist van wat hier omgaat, voor ik dacht hier ooit te zullen geplaatst worden. Ik was in 1846 in 't <i>Krawangsche</i>, en heb veel rondgedwaald in de <i>Preanger</i> waar ik reeds in 1840 <i>Lebaksche</i> uitgewekenen ontmoette. Ook ben ik bekend met sommige eigenaren van partikuliere landen in 't Buitenzorgsche en in de Bataviasche ommelanden, en ik weet hoe van-oudsher die landheeren verheugd zyn over den slechten toestand dezer Afdeeling, omdat dit hun landeryen bevolkt.[110]</p>
			<p id="id01103">Zóó ook zou dan te <i>Natal</i> de samenzwering ontdekt wezen, die—<i>als</i> ze bestaan heeft, wat ik niet weet—<i>Jang di Pertoean</i> deed kennen als verrader. Volgens door den kontroleur van Natal afgenomen verklaringen van getuigen, zou hy gezamenlyk met zyn broeder <i>Soetan Adam</i> de battaksche Hoofden hebben doen verzamelen in een heilig bosch waarin zy zouden gezworen hebben niet te rusten voor 't gezag der "christenhonden" in <i>Mandhéling</i> vernietigd was. Het spreekt vanzelf, dat hy hiertoe een ingeving van den hemel had ontvangen. Ge weet, dat dit by zulke gelegenheden nooit uitblyft.[111]</p>
			<p id="id01104">Of nu inderdaad dit voornemen by <i>Jang di Pertoean</i> bestaan heeft, kan ik niet verzekeren. Ik heb de verklaringen der getuigen gelezen, doch ge zult terstond inzien waarom daaraan niet onvoorwaardelyk geloof mag worden geslagen. Zéker is 't dat de man, wat zyn islamsche dweepzucht aangaat, wel tot zoo-iets kan in-staat geweest zyn. Hy was, met de geheele battaksche bevolking, eerst kort te voren door de <i>Padries</i> overgehaald tot het ware geloof, en nieuwbekeerden zyn gewoonlyk fanatiek.[112]</p>
			<p id="id01105">Het gevolg van die ware of vermeende ontdekking was dat <i>Jang di Pertoean</i> door den adsistent-resident van <i>Mandhéling</i>, werd gevangen genomen en naar <i>Natal</i> gezonden. Hier sloot de kontroleur hem voorloopig in 't fort op, en liet hy hem met de eerste geschikte scheepsgelegenheid gevankelyk naar <i>Padang</i>, vervoeren. Het spreekt vanzelf dat men den Gouverneur al de stukken aanbood, waarin de zoo bezwarende getuigenissen waren opgenomen, en die de strengheid van de genomen maatregelen moesten wettigen. Onze <i>Jang di Pertoean</i> was dus van <i>Mandhéling</i>, vertrokken als een <i>gevangene</i>. Te <i>Natal</i> was hy <i>gevangen</i>. Aan-boord van 't oorlogsvaartuig dat hem overvoerde, was hy ook natuurlyk een <i>gevangene</i>. Hy verwachtte dus—schuldig of niet, dit doet niets tot de zaak, daar hy in wettigen vorm en door bevoegde autoriteit was beschuldigd van hoogverraad—ook te <i>Padang</i>, als een gevangene te zullen aankomen. Wèl moet hy dus zeer verwonderd hebben gestaan, by de ontscheping te vernemen dat hy <i>vry</i> was niet alleen, maar dat de generaal, wiens rytuig hem by 't aan wal stappen opwachtte, het zich tot een eer rekenen zou hem by zich aan huis te ontvangen en te herbergen. Zeker is nooit een van hoogverraad beschuldigde aangenamer verrast geworden. Kort hierop werd de adsistent-resident van <i>Mandhéling</i>, in zyn betrekking geschorst wegens allerlei vergrypen die ik hier niet beoordeel. <i>Jang di Pertoean</i> echter, na op <i>Padang</i>, eenigen tyd ten-huize van den generaal te hebben vertoefd, en na door dezen met de meeste onderscheiding te zyn behandeld, keerde over <i>Natal</i> naar <i>Mandhéling</i> terug, niet met het zelfgevoel van den onschuldig- verklaarde, maar met den trots van iemand die zóó hoog staat dat hy geen verklaring van onschuld noodig heeft. Immers, <i>onderzocht</i> was de zaak niet! Aannemende dat men de tegen hem ingebrachte beschuldiging voor valsch hield, dan had reeds dit vermoeden een onderzoek vereischt, teneinde de valsche getuigen te straffen, en vooral hen die blyken zouden zoodanige valsheid te hebben uitgelokt. Het schynt dat de generaal zyn redenen had om dit onderzoek niet te doen plaats hebben. De tegen <i>Jang di Pertoean</i> ingebrachte aanklacht werd beschouwd als <i>non avenu</i>, en ik houd voor zeker dat de daarop doelende stukken nooit onder de oogen der Regeering te <i>Batavia</i> gebracht zyn.</p>
			<p id="id01106">Kort na <i>Jang di Pertoean's</i> terugkeer kwam ik te <i>Natal</i> aan om 't bestuur van die afdeeling overtenemen. Myn voorganger verhaalde me natuurlyk wat er kort geleden in 't Mandhélingsche was voorgevallen, en gaf my de noodige inlichting over de staatkundige verhouding tusschen die landstreek en myn Afdeeling. Het was hem niet euvel te duiden dat hy zich zeer beklaagde over de zyns inziens onrechtvaardige behandeling die zyn schoonvader ten-deel viel, en over de onbegrypelyke bescherming die <i>Jang di Pertoean</i> van den generaal bleek te genieten. Noch hy noch ik wisten op dàt oogenblik dat de opzending van <i>Jang di Pertoean</i> naar <i>Batavia</i>, een vuistslag in 't gelaat van dien generaal zou geweest zyn, en dat deze—persoonlyk voor de trouw van dat hoofd hebbende ingestaan —gegronde redenen had, wat het ook kosten mocht, hem te vrywaren tegen een beschuldiging van hoogverraad. Dit was voor den generaal des te belangryker, omdat inmiddels de zoo-even bedoelde Regeeringskommissaris zelf Gouverneur-generaal was geworden, en hem dus hoogstwaarschynlyk uit zyn gouvernement zou hebben teruggeroepen, uit verstoordheid over 't ongegrond vertrouwen op <i>Jang di Pertoean</i>, en over de hierop steunende hoofdigheid waarmee de generaal zich tegen 't ontruimen van de Oostkust verzet had.</p>
			<p id="id01107">"Doch, zei myn voorganger, wat ook den generaal moge bewegen al de beschuldigingen tegen myn schoonvader voetstoots aantenemen, en de veel zwaarder grieven tegen <i>Jang di Pertoean</i> niet eens een onderzoek waardig te keuren, de zaak is niet uit! En als men te <i>Padang</i>, zooals ik gis, de afgelegde getuigenissen vernietigd heeft, ziehier iets anders dat niet vernietigd worden <i>kan</i>."</p>
			<p id="id01108">En hy toonde my een vonnis van den Rappat-raad te <i>Natal</i>[113] waarvan<br/>
			hy voorzitter was, houdende: VEROORDEELING VAN ZEKEREN <i>Si Pamaga</i> TOT<br/>
			DE STRAF VAN GEESELING EN BRANDMERK, EN—ik meen—TWINTIGJARIGEN<br/>
			DWANGARBEID, WEGENS POGING TOT MOORD OP DEN TOEANKOE VAN NATAL.<br/></p>
			<p id="id01109">"Lees eens het proces-verbaal van de terechtzitting, zei myn voorganger, en beoordeel dan of myn schoonvader niet zal geloofd worden te <i>Batavia</i>, als hy dáár <i>Jang di Pertoean</i> aanklaagt van hoogverraad!</p>
			<p id="id01110">Ik las de stukken. Volgens verklaringen van getuigen en "<i>de bekentenis van den beklaagde</i>" was <i>Si Pamaga</i> omgekocht om te <i>Natal</i> den <i>Toeankoe</i>, diens pleegvader <i>Soetan Salim</i> en den gezaghebbenden kontroleur te vermoorden. Hy had zich, om dit opzet uittevoeren, naar de woning van den <i>Toeankoe</i> begeven, en daar met de bedienden die op den trap der buitengalery zaten, een gesprek aangeknoopt over een <i>Sewah</i>[114] met het doel zyn tegenwoordigheid te rekken tot hy den <i>Toeankoe</i> zou gewaar worden, die zich dan ook weldra, omgeven van eenige verwanten en bedienden, vertoonde. <i>Pamaga</i> was met zyn <i>Sewah</i> op den <i>Toeankoe</i> losgegaan, doch had uit onbekende oorzaken zyn moorddadig opzet niet kunnen volvoeren. De <i>Toeankoe</i> was verschrikt uit het venster gesprongen, en <i>Pamaga</i> nam de vlucht. Hy verschool zich in 't bosch, en werd eenige dagen later door de natalsche policie opgevat.</p>
			<p id="id01111">"Aan den beschuldigde gevraagd: <i>wat hem tot dezen aanslag en den voorgenomen moord op</i> Soetan Salim <i>en den kontroleur van Natal had bewogen</i>?" antwoordt hy: "DAARTOE TE ZYN OMGEKOCHT DOOR SOETAN ADAM, UIT NAAM VAN DIENS BROEDER JANG DI PERTOEAN VAN MANDHÉLING."</p>
			<p id="id01112">"Is dit duidelyk of niet? vroeg myn voorganger. Het vonnis is na <i>fiat exekutie</i> van den resident, ten-uitvoer gelegd wat de geeseling en 't brandmerk aangaat, en <i>Si Pamaga</i> is op weg naar <i>Padang</i>, om vandaar als kettingganger naar Java te worden gezonden. Gelyk met hem komen de processtukken van de zaak te <i>Batavia</i>, en dan kan men dáár zien wie de man is, op wiens aanklacht myn schoonvader gesuspendeerd werd! Dat vonnis kan de generaal niet vernietigen, al wilde hy."</p>
			<p id="id01113">Ik nam het bestuur der natalsche afdeeling over, en myn voorganger vertrok. Na eenigen tyd ontving ik bericht dat de generaal met een oorlogsstoomboot in de Noord komen, en ook <i>Natal</i> bezoeken zou. Hy stapte met veel gevolg ten-mynen huize af, en verlangde oogenblikkelyk de oorspronkelyke processtukken te zien van: "den armen man dien men zoo vreeselyk mishandeld had."</p>
			<p id="id01114">"Zyzelf hadden een geeseling en een brandmerk verdiend!" voegde hy er by.</p>
			<p id="id01115">Ik begreep er niets van. Want de oorzaken van den stryd over <i>Jang di Pertoean</i> waren my toen nog onbekend, en 't kon dus niet in myn gedachten opkomen, evenmin dat myn voorganger willens en wetens een onschuldige zou veroordeeld hebben tot zóó zware straf, als dat de generaal een misdadiger zou in bescherming nemen tegen een rechtvaardig vonnis. Ik ontving den last, <i>Soetan Salim</i> en den <i>Toeankoe</i> te doen gevangen nemen. Daar de jonge <i>Toeankoe</i> by de bevolking zeer bemind was, en we slechts weinig garnizoen in 't fort hadden, verzocht ik den generaal hem op vrye voeten te mogen laten, hetgeen me werd toegestaan. Doch voor <i>Soetan Salim</i>, den byzonderen vyand van <i>Jang di Pertoean</i>, was geen genade. De bevolking was in groote spanning. De Natallers vermoedden dat de generaal zich verlaagde tot een werktuig van mandhélingschen haat, en 't was in <i>die</i> omstandigheden dat ik van-tyd tot-tyd iets doen kon, wat hy "kordaat" vond, vooral daar hy de weinige macht die er uit het fort kon gemist worden, en het detachement mariniers dat hy van boord had meegebracht, niet aan <i>my</i> afstond ter bedekking als ik naar de plekken reed waar men samenschoolde. Ik heb by die gelegenheid opgemerkt dat de generaal Vandamme zeer goed zorgde voor zyn eigen veiligheid, en 't is dáárom dat ik zyn roem van dapperheid niet onderschryven mag voor ik er meer van gezien heb, of iets anders.</p>
			<p id="id01116">Hy vormde in groote overhaasting een Raad, dien ik <i>ad hoc</i> zou kunnen noemen. Daarin waren leden: een paar adjudanten, andere officieren, de officier van Justitie of fiskaal, dien hy van <i>Padang</i> had meegenomen, en ik. Deze Raad zou een onderzoek instellen naar de wyze waarop onder myn voorganger 't proces tegen <i>Si Pamaga</i> was gevoerd geworden. Ik moest een tal van getuigen laten oproepen, wier verklaringen daartoe noodig waren. De generaal, die natuurlyk vóórzat, ondervroeg en de proces-verbalen werden geschreven door den fiskaal. Daar evenwel deze beambte weinig maleisch verstond—en volstrekt niet het maleisch dat in de Noord van Sumatra wordt gesproken—was 't dikwyls noodig hem de antwoorden der getuigen te vertolken, hetgeen meestal de generaal zelf deed. Uit de zittingen van dien Raad zyn stukken voortgekomen, die ten-duidelykste schynen te bewyzen: dat <i>Si Pamaga</i> nooit het voornemen gekoesterd had iemand, wien het ook zy, te vermoorden. Dat hy noch <i>Soelan Adam</i>, noch <i>Jang di Pertoean</i> ooit had gezien of gekend. Dat hy <i>niet</i> op den <i>Toeankoe</i> van <i>Natal</i> was toegesprongen. Dat deze <i>niet</i> uit het venster gevlucht was … en zoo voort! Verder: dat het vonnis tegen den ongelukkigen <i>Si Pamaga</i> was geslagen onder de pressie van den voorzitter—myn voorganger—en van 't Raadslid <i>Soetan Salim</i>, welke personen de voorgewende misdaad van <i>Si Pamaga</i> hadden verzonnen om aan den gesuspendeerden adsistent-resident van <i>Mandhéling</i> een wapen ter zyner verdediging in de hand te stellen, en om lucht te geven aan hun haat jegens <i>Jang di Pertoean</i>.</p>
			<p id="id01117">De wyze nu waarop de generaal by die gelegenheid ondervroeg, deed denken aan de whistparty van zekeren keizer van Marokko die zyn partner toevoegde: "speel harten, of ik sny je den hals af." Ook de vertalingen, zooals hy die den fiskaal in den pen gaf, lieten veel te wenschen over.</p>
			<p id="id01118">Of nu <i>Soetan Salim</i> en myn voorganger pressie hebben uitgeoefend op den natalschen Rechtsraad om <i>Si Pamaga</i> schuldig te verklaren, is my onbekend. Maar wel weet ik dat de generaal Vandamme pressie heeft uitgeoefend op de verklaringen die 's mans <i>onschuld</i> moesten bewyzen. Zonder op dat oogenblik nog de strekking daarvan te begrypen, heb ik me tegen die … onnauwkeurigheid verzet, hetgeen zóó ver gegaan is dat ik heb moeten weigeren eenige verbalen mede te onderteekenen, en ziedaar nu de zaak waarin ik den generaal zoo "gekontrarieerd" had. Ge begrypt nu ook waarop de woorden doelen, waarmee ik de beantwoording sloot van de aanmerkingen die er op myn geldelyk beheer gemaakt waren, de woorden waarin ik verzocht van alle welwillende konsideratien verschoond te blyven.</p>
			<p id="id01119">—Het was inderdaad zeer sterk voor iemand van uw jaren, zei<br/>
			Duclari.[115]<br/></p>
			<p id="id01120">—Ik vond het natuurlyk. Doch zeker is 't, dat de generaal Vandamme niet aan zoo-iets gewoon was. Ik heb dan ook onder de gevolgen van die zaak veel geleden. O neen, Verbrugge, ik zie wat je zeggen wilt, <i>berouwd</i> heeft het me nooit. Zelfs moet ik hierby voegen dat ik me niet zou bepaald hebben tot eenvoudig protesteeren tegen de wys waarop de generaal de getuigen ondervroeg, noch tot het weigeren myner handteekening op enkele verbalen, indien ik toen had kunnen gissen wat ik eerst later te weten kwam, dat alles voortsproot uit een vooraf vastgestelden toeleg om myn voorganger te bezwaren. Ik meende dat de generaal, overtuigd van <i>Si Pamaga's</i> onschuld, zich liet meesleepen door de achtenswaardige zucht om een onschuldig slachtoffer te redden van de gevolgen eener rechtsdwaling, voor-zoo-ver dit na de geeseling en 't brandmerk nog mogelyk was. Deze meening deed my wel in verzet komen tegen valsheid, maar ik was daarover niet zóó verontwaardigd als ik zou geweest zyn indien ik geweten had dat het hier geenszins te doen was om een onschuldige te redden, maar dat deze valsheid de strekking had om ten-koste van de eer en 't welzyn myns voorgangers, de bewyzen te vernietigen die de politiek van den generaal in den weg stonden.</p>
			<p id="id01121">—En hoe ging 't verder met uw voorganger? vroeg Verbrugge.</p>
			<p id="id01122">—Gelukkig voor hem was hy reeds naar Java vertrokken voor de generaal te <i>Padang</i>, terugkeerde. Hy schynt zich by de Regeering te <i>Batavia</i> te hebben kunnen verantwoorden, althans hy is in dienst gebleven. De resident van <i>Ayer Bangie</i> die op 't vonnis <i>fiat exekutie</i> verleend had, werd …</p>
			<p id="id01123">—Gesuspendeerd?</p>
			<p id="id01124">—Natuurlyk! Ge ziet dat ik niet zoo heel onrecht had, in myn puntdicht te zeggen dat de Gouverneur ons schorsend regeerde.</p>
			<p id="id01125">—En wat is er geworden van al die gesuspendeerde ambtenaren?</p>
			<p id="id01126">—O, er waren er nog veel meer! Allen, de een voor, de ander na, zyn in hun betrekkingen hersteld. Enkelen van hen hebben later zeer aanzienlyke ambten bekleed.[116]</p>
			<p id="id01127">—En <i>Soetan Salim</i>?</p>
			<p id="id01128">—De generaal voerde hem gevankelyk mede naar <i>Padang</i>, en vandaar werd hy als balling naar Java gezonden. Hy is thans nog te <i>Tjanjor</i> in de Preanger regentschappen. Toen ik in 1846 daar was, heb ik hem een bezoek gebracht. Weet je nog wat ik te <i>Tjanjor</i> kwam doen, Tine?</p>
			<p id="id01129">—Neen, Max, dat is me glad ontgaan.</p>
			<p id="id01130">—Wie kan ook alles onthouden? Ik ben daar getrouwd, heeren!</p>
			<p id="id01131">—Maar, vroeg Duclari, daar ge nu toch aan 't vertellen zyt, mag ik vragen of 't waar is dat ge te <i>Padang</i> zoo dikwyls geduelleerd hebt?</p>
			<p id="id01132">—Ja, zeer dikwyls, en daartoe was aanleiding. Ik heb u reeds gezegd dat de gunst van den Gouverneur op zoodanigen buitenpost de maatstaf is, waarnaar velen hun welwillendheid afmeten. De meesten waren dus voor my zeer <i>on</i>-welwillend, en vaak ging dit over in grofheid. Ik van myn kant was prikkelbaar. Een niet beantwoorde groet, een schimpscheut op de "zotterny van iemand die 't wil opnemen tegen den generaal" een toespeling op myn armoede, op myn hongerlyden, op 't slechte voedsel dat er scheen te liggen in zedelyke onafhankelykheid … dit alles, begrypt ge, maakte my bitter. Velen, vooral onder de officieren, wisten dat de generaal niet ongaarne zag dat er geduelleerd werd, en vooral met iemand die zoo in ongenade was als ik. Misschien wekte men dus myn gevoeligheid met voordacht op. Ook duelleerde ik wel eens voor een ander dien ik voor verongelykt hield. Hoe dit zy, het duel was daar in dien tyd aan de orde van den dag, en meer dan eens is 't gebeurd dat ik twee samenkomsten had op een ochtend. O, er is iets zeer aantrekkelyks in het duel, vooral met de sabel, of "op" de sabel, zooals ze 't noemen … ik weet niet waarom. Ge begrypt echter dat ik nu zoo-iets niet meer doen zou, ook al ware daartoe zooveel aanleiding als in die dagen … kom eens hier, Max—neen, vang dat beestje niet—kom hier? Hoor eens, je moet nooit kapellen vangen. Dat arme dier heeft eerst langen tyd als rups op een boom rondgekropen, dat was geen vroolyk leven! Nu heeft het pas vleugeltjes gekregen, en wil wat rondvliegen in de lucht, en zich vermaken, en 't zoekt voedsel in de bloemen, en doet niemand leed … kyk, is 't niet veel aardiger het daar zoo te zien rondfladderen?</p>
			<p id="id01133">Zoo kwam 't gesprek van de duellen op de vlinders, op de ontferming des rechtvaardigen over zyn vee, op het dieren plagen, op de <i>loi Grammont</i>, op de Nationale Vergadering waarin die wet werd aangenomen, op de republiek, en op wat niet al!</p>
			<p id="id01134">Eindelyk stond Havelaar op. Hy verontschuldigde zich by zyn gasten, wyl hy bezigheden had. Toen de kontroleur hem den volgenden morgen op zyn kantoor bezocht, wist hy niet dat de nieuwe adsistent-resident den vorigen dag na de gesprekken in de voorgalery, was uitgereden naar <i>Parang-Koedjang</i>—het distrikt der "<i>verregaande</i> misbruiken"—en eerst dien ochtend vroeg van daar was teruggekeerd.</p>
			<p id="id01135">* * * * *</p>
			<p id="id01136">Ik verzoek den lezer te gelooven dat Havelaar te wellevend was om aan zyn eigen tafel zooveel te spreken als ik in de laatste hoofdstukken heb opgegeven, en waardoor ik op hem den schyn laad alsof hy zich meester zou hebben gemaakt van 't gesprek, met verwaarloozing der plichten van een gastheer, die voorschryven aan zyn gasten de gelegenheid te laten of te verschaffen "zich te doen uitkomen." Ik heb uit de vele bouwstoffen die voor me liggen, een paar grepen gedaan, en zou nog lang de tafelgesprekken hebben kunnen voortzetten, met minder moeite dan 't afbreken daarvan me gekost heeft. Ik hoop echter dat het meegedeelde voldoende wezen zal om eenigermate de beschryving te rechtvaardigen, die ik van Havelaars inborst en hoedanigheden gegeven heb, en dat de lezer niet geheel zonder belangstelling de lotgevallen zal gadeslaan, die hem en de zynen wachtten te <i>Rangkas-Betoeng</i>.</p>
			<p id="id01137">De kleine familie leefde stil voort. Havelaar was dikwyls over-dag uit, en bracht halve nachten op zyn bureau door. De verhouding tusschen hem en den kommandant van 't kleine garnizoen was alleraangenaamst, en ook in den huiselyken omgang met den kontroleur was geen spoor te ontdekken van 't rangverschil dat anders in Indie zoo vaak het verkeer styf en vervelend maakt, terwyl bovendien Havelaars zucht om hulp te verleenen waar hy maar eenigszins kon, dikwyls den Regent te-stade kwam, die dan ook zeer met zyn "ouderen broeder" was ingenomen. En ten-slotte bracht de lieftalligheid van mevrouw Havelaar veel toe tot het aangenaam verkeer met de weinige op de plaats aanwezige Europeanen en de Inlandsche Hoofden. De dienstkorrespondentie met den resident te <i>Serang</i> droeg blyken van wederzydsche welwillendheid, terwyl de bevelen van den resident, met heusheid gegeven, stipt werden opgevolgd.</p>
			<p id="id01138">Tine's huishouding was spoedig geregeld. Na lang wachten waren de meubels van <i>Batavia</i> aangekomen, en waren <i>ketimon's</i> in zout gelegd, en als Max aan-tafel iets verhaalde, geschiedde dit in 't vervolg niet meer uit gebrek aan eieren voor de omelet, hoewel toch altyd de levenswys van 't klein gezin duidelyke blyken droeg dat de voorgenomen spaarzaamheid zeer werd in acht genomen.</p>
			<p id="id01139">Mevrouw Slotering verliet zelden haar huis, en gebruikte slechts eenige malen de thee by de familie Havelaar in de voorgalery. Ze sprak weinig, en bleef altyd een wakend oog houden op ieder die hare of Havelaars woning naderde. Men was echter gewoon geraakt aan wat men haar <i>monomanie</i> begon te noemen, en lette daarop weldra niet meer.</p>
			<p id="id01140">Alles scheen kalmte te ademen, want voor Max en Tine was 't vergelykenderwyze een kleinigheid zich te schikken in ontberingen die op een niet aan den grooten weg gelegen binnenpost onvermydelyk zyn. Daar er op de plaats geen brood werd gebakken, at men geen brood. Men had het van <i>Serang</i> kunnen laten komen, maar de kosten op dat vervoer waren te hoog. Max wist zoo goed als ieder ander dat er veel middelen te vinden waren om zònder betaling brood naar <i>Rangkas-Betoeng</i> te laten brengen, maar <i>onbetaalde arbeid</i>, die Indische kanker, was hem een gruwel. Zoo was er veel te <i>Lebak</i>, dat wel door gezag te verkrygen was om-niet maar niet te-koop voor billyken prys, en onder zulke gegevens schikten zich Havelaar en zyn Tine gaarne in 't gemis. Ze hadden wel andere ontberingen beleefd! Had niet die arme vrouw maanden doorgebracht aan-boord van een Arabisch vaartuig, zonder andere legerstede dan 't scheepsdek zonder andere beschutting tegen zonnehitte en westmoessonsbuien, dan een tafeltje tusschen welks pooten ze zich moest vastklemmen? Had ze niet op dat schip zich moeten vergenoegen met een klein rantsoen droge ryst en vuil water? En was ze niet in die en vele andere omstandigheden altyd tevreden geweest, als ze maar mocht samen wezen met haar Max?</p>
			<p id="id01141">Eén omstandigheid echter was er te <i>Lebak</i>, die haar verdriet berokkende: kleine Max kon niet in den tuin spelen omdat daar zooveel slangen waren. Toen ze dit bemerkte en hierover zich by Havelaar beklaagde, loofde deze aan de bedienden een prys uit voor elke slang die ze vangen zouden, doch reeds de eerste dagen betaalde hy zóóveel aan premien dat hy zyn belofte moest intrekken voor 't vervolg, want ook in gewone omstandigheden en dus zonder de voor hem zoo noodzakelyke zuinigheid, zou die betaling spoedig zyn middelen zyn te-boven gegaan. Er werd alzoo vastgesteld dat kleine Max voortaan 't huis niet meer zou verlaten, en dat hy zich, om frissche lucht te scheppen, vergenoegen moest met spelen in de voorgalery. In-weerwil van deze voorzorg was Tine toch altyd angstig, en vooral 's avends, daar men weet hoe slangen dikwyls in de huizen kruipen en zich, om warmte te zoeken, in de slaapkamers verbergen.</p>
			<p id="id01142">Slangen en dergelyk ongedierte vindt men wel-is-waar in Indiën overal, maar op de grootere hoofdplaatsen waar de bevolking dichter op elkander woont, komen zy natuurlyk zeldzamer voor dan in meer wilde streken, zooals te <i>Rangkas-Betoeng</i>. Indien echter Havelaar had kunnen besluiten zyn erf van onkruid te doen reinigen tot aan den rand van den ravyn toe, zouden toch wel de slangen zich van-tyd tot-tyd in den tuin vertoond hebben, maar niet in zóó grooten getale als dit nu 't geval was. De natuur dezer dieren doet hun duisternis en schuiling voortrekken boven 't licht van open plaatsen, zoodat, als Havelaars erf zindelyk ware gehouden, de slangen niet dan als 't ware haars ondanks en verdwaald, de ruigte in den ravyn zouden verlaten hebben. Maar 't erf van Havelaar was niet zindelyk, en ik wensch de reden hiervan te ontwikkelen, daar ze een blik te meer doet slaan op de misbruiken die byna alom in de nederlandsch-indische bezittingen heerschen.</p>
			<p id="id01143">De woningen der gezagvoerders in de binnenlanden staan op gronden die aan de gemeenten toebehooren, voor-zoover men van gemeente-eigendom spreken kan in een land waar de Regeering zich alles toeëigent. Genoeg, dat die erven niet toebehooren aan den ambtelyken bewoner zelf. Deze toch zou, als dit het geval ware, zich wachten een grond te koopen of te huren, waarvan 't onderhoud boven zyn krachten ging. Wanneer nu het erf van de hem aangewezen woning te groot is om behoorlyk te worden onderhouden, zou dit, by den weligen tropischen plantengroei, binnen weinig tyds in een wildernis ontaarden. En toch ziet men zelden of nooit zoodanig erf in slechten staat. Ja dikwyls zelfs staat de reiziger verbaasd over 't schoone park dat een residentswoning omringt. Geen beambte in de binnenlanden heeft inkomen genoeg om den hiertoe noodigen arbeid te doen verrichten tegen behoorlyke betaling, en daar nu toch een deftig aanzien van de woning des gezaghebbers een vereischte is, opdat niet de bevolking die zooveel hecht aan uiterlykheden, in slordigheid grond vinde voor minachting, doet zich de vraag op, hoe dan dit doel bereikt wordt? Op de meeste plaatsen hebben de gezaghebbers te beschikken over eenige ketting-gangers, dat zyn: elders veroordeelde misdadigers, een soort van werklieden echter dat in <i>Bantam</i> om meer of min geldige redenen van politieken aard niet aanwezig was. Doch ook op plaatsen waar zich wel zoodanige veroordeelden bevinden, is hun aantal, vooral met het oog op de behoefte aan anderen arbeid, zelden in evenredigheid met het werk dat zou vereischt worden tot het goed onderhouden van een groot erf. Er moeten dus andere middelen gevonden worden, en de oproeping van arbeiders tot het verrichten van <i>heeredienst</i> ligt voor-de-hand. De Regent of de <i>Dhemang</i> die zoodanige oproeping ontvangt, haast zich daaraan te voldoen, want hy weet zeer goed dat het den gezaghebbenden ambtenaar die van dat gezag misbruik maakt, later moeielyk vallen zou een inlandsch Hoofd te bestraffen over een gelyke fout. En alzoo strekt het vergryp van den een tot vrybrief voor den ander.</p>
			<p id="id01144">Het komt my echter voor, dat dusdanige fout van een gezaghebber <i>in sommige gevallen</i> niet al te streng, en vooral niet naar europesche begrippen, moet worden beoordeeld. De bevolking zelf toch zou 't—misschien uit ongewoonte—zeer vreemd vinden als hy <i>altyd</i> en <i>in alle gevallen</i> zich stipt hield aan de bepalingen die 't getal der voor zyn erf bestemde heeredienstplichtigen voorschryven, daar er omstandigheden kunnen voorkomen die by deze bepalingen niet waren voorzien. Maar zoodra eenmaal de grens van 't strikt wettige is overschreden, wordt het moeielyk een punt vasttestellen, waarop zoodanige overschryding zou overgaan in misdadige willekeur, en vooral wordt groote omzichtigheid noodig zoodra men weet dat de Hoofden alleen wachten op een slecht voorbeeld, om dat met verregaande uitbreiding natevolgen. De vertelling over zekeren koning die niet wilde dat men de betaling verzuimde van één korrel zout die hy by zyn eenvoudig maal gebruikt had, toen hy aan 't hoofd zyns legers het land doortrok—omdat, naar hy zeide, dit het begin was van een onrecht dat ten-laatste zyn geheel ryk zou vernietigen—hy moge dan <i>Timoerleng</i>, <i>Noereddien</i> of <i>Djengis-Khan</i> geheeten hebben, zeker is òf die fabel, òf als 't geen fabel is, het voorval zelf, van aziatischen oorsprong. En even als 't aanschouwen van zeedyken aan de mogelykheid van hoog water doet gelooven, mag men aannemen dat er neiging bestaat tot <i>zulke</i> misbruiken in een land waar <i>zulke</i> lessen worden gegeven.</p>
			<p id="id01145">Het gering getal lieden nu waarover Havelaar wettig beschikken mocht, konden niet dan slechts een zeer klein gedeelte van zyn erf, in de onmiddellyke nabyheid der woning, van onkruid en kreupelhout vryhouden. Het overige was binnen weinig weken een volslagen wildernis. Havelaar schreef aan den resident over de middelen om hierin te voorzien, hetzy door een geldelyke toelage, hetzy door aan de Regeering voortestellen even als elders kettinggangers in de residentie <i>Bantam</i> te doen arbeiden. Hy ontving hierop een weigerend antwoord, met de opmerking dat hy immers 't recht had de personen die door hem by policievonnis waren veroordeeld tot "arbeid aan den publieken weg" op zyn erf te-werk te stellen. Dit wist Havelaar wel, of althans 't was hem meer dan voldoende bekend dat zoodanige beschikking over gekondemneerden overal de gewoonste zaak van de wereld was, maar nooit had hy, noch te <i>Rangkas-Betoeng</i> noch te <i>Amboina</i>, noch te <i>Menado</i>, noch te <i>Natal</i>, van dat vermeend recht willen gebruik maken. Het stuitte hem, zyn tuin te laten onderhouden als boete voor kleine vergrypen, en meermalen had hy zich afgevraagd hoe de Regeering bepalingen kon laten bestaan, die den ambtenaar in verzoeking kunnen brengen kleine verschoonbare fouten te straffen, niet in evenredigheid met het vergryp, maar met den toestand of de uitgestrektheid van zyn erf? Het denkbeeld alleen dat de gestrafte, ook zelfs hy die rechtvaardig gestraft was, vermeenen zou dat er eigenbelang schuilde onder het geslagen vonnis, deed hem, waar hy straffen moest, altyd de voorkeur geven aan de anders zeer afkeurenswaardige opsluiting.[117]</p>
			<p id="id01146">En vandaar kwam het dat kleine Max niet spelen mocht in den tuin, en dat ook Tine van de bloemen niet zooveel genoegen smaakte als ze zich had voorgesteld op den dag van haar aankomst te <i>Rangkas-Betoeng</i>.</p>
			<p id="id01147">Het spreekt vanzelf dat deze en dergelyke kleine verdrietelykheden geen invloed uitoefenden op de stemming van een gezin dat zooveel bouwstoffen bezat om zich een gelukkig huiselyk leven te verschaffen, en 't was dan ook niet toeteschryven aan zulke kleinigheden, wanneer Havelaar soms met een bewolkt voorhoofd binnentrad, by het terugkeeren van een uitstap, of na 't aanhooren van dezen en genen die verzocht hadden hem te spreken. We hebben uit zyn toespraak aan de Hoofden gehoord dat hy zyn plicht wilde doen, dat hy onrecht wilde te-keer gaan, en tevens hoop ik dat de lezer uit de gesprekken die ik meedeelde, hem heeft leeren kennen als iemand die wel in-staat was iets uittevinden en tot klaarheid te brengen, dat voor sommige anderen verborgen was of in 't duister lag. Er was dus te veronderstellen dat niet veel van wat er in <i>Lebak</i> omging zyn aandacht ontgaan zou. Ook zagen we dat hy vele jaren vroeger op die afdeeling gelet had, zoodat hy reeds den eersten dag, toen Verbrugge hem ontmoette in de <i>pendoppo</i> waar myn verhaal aanvangt, toonde in zyn nieuwen werkkring geen vreemdeling te zyn. Hy had door nasporing op de plaatsen zelf, veel bevestigd gevonden van wat hy vroeger vermoedde, en vooral uit het archief was hem gebleken dat de landstreek waarvan het bestuur aan zyn zorg was toevertrouwd, werkelyk in een hoogsttreurigen toestand verkeerde.</p>
			<p id="id01148">Uit brieven en aanteekeningen van zyn voorganger bemerkte hy dat deze dezelfde opmerkingen gemaakt had. De korrespondentie met de Hoofden bevatte verwyt op verwyt, bedreiging op bedreiging, en deden zeer goed begrypen hoe die ambtenaar ten laatste zou gezegd hebben, zich rechtstreeks tot de Regeering te zullen wenden indien niet aan dien stand van zaken een einde werd gemaakt.</p>
			<p id="id01149">Toen Verbrugge dit aan Havelaar meedeelde, had deze geantwoord dat zyn voorganger daaraan verkeerd zou gedaan hebben, daar de adsistent-resident van <i>Lebak</i> in geen geval den resident van <i>Bantam</i> mocht voorbygaan, en hy had daarby gevoegd dat dit ook door volstrekt niets zoude gewettigd zyn, daar het toch niet te denken was dat die hooge beambte party zou trekken voor afpersing en knevelary.</p>
			<p id="id01150">Zoodanig partytrekken was dan ook waarlyk niet te veronderstellen in den zin zooals Havelaar 't bedoelde, niet namelyk alsof den resident eenig voordeel of gewin zou ten-deel vallen van die vergrypen. Doch wèl bestond er een oorzaak die hem bewoog niet dan zeer ongaarne op de klachten van Havelaars voorganger recht te doen. We hebben gezien hoe die voorganger meermalen met den resident over de heerschende misbruiken had gesproken—<i>geaboucheerd</i>, zei Verbrugge—en hoe weinig hem dit gebaat had. Het is dus niet van belang ontbloot, te onderzoeken waarom een zoo hooggeplaatst ambtenaar, die als hoofd van de geheele residentie evenzeer als de adsistent-resident, ja meer nog dan deze, gehouden was te zorgen dat er recht geschiedde, byna altyd reden meende te hebben om den loop van dat recht te stuiten.[118]</p>
			<p id="id01151">Reeds te <i>Serang</i>, toen Havelaar daar ten-huize van den resident vertoefde, had hy dezen over de Lebaksche misbruiken gesproken, en hierop ten-antwoord bekomen: "dat dit alles in meer of mindere mate overal 't geval was." Dit nu kon Havelaar niet ontkennen. Wie toch zou beweren een land te hebben gezien waar niets verkeerds geschiedt? Maar hy meende dat dit geen beweegreden was om misbruiken, waar men die vond, te laten bestaan, vooral niet wanneer men uitdrukkelyk tot het tegengaan daarvan geroepen was, en tevens dat, na al wat hy van <i>Lebak</i> wist, hier geen spraak was van <i>meer of mindere</i>, doch van <i>zeer groote</i> maat, waarop de resident hem onder anderen antwoordde: "dat het in de afdeeling <i>Tjiringien</i>—ook tot <i>Bantam</i> behoorende—nog erger gesteld was."</p>
			<p id="id01152">Wanneer men nu aanneemt, zooals men aannemen kan, dat een resident geen rechtstreeks voordeel heeft van afpersing en van willekeurig beschikken over de bevolking, doet zich de vraag op, wat dan zoovelen beweegt in tegenspraak met eed en plicht zulke misbruiken te laten bestaan, zonder daarvan aan de Regeering kennis te geven? En wie hierover nadenkt, moet het al zeer vreemd vinden dat men zoo koelbloedig 't bestaan van die misbruiken erkent, als ware er spraak van iets dat buiten bereik of bevoegdheid lag. Ik zal trachten de oorzaken hiervan te ontwikkelen.</p>
			<p id="id01153">In 't algemeen reeds is het overbrengen van slechte tydingen iets onaangenaams, en 't schynt wel of er van den ongunstigen indruk dien ze veroorzaken, iets blyft kleven op wien de verdrietige taak te-beurt viel zulke tydingen meetedeelen. Wanneer nu dit alleen reeds voor sommigen een reden zou wezen om tegen beter weten aan, het bestaan van iets ongunstigs te ontkennen, hoeveel te meer dan wordt dit het geval wanneer men gevaar loopt, niet alleen zich de ongenade op den hals te halen die nu eenmaal 't lot schynt des overbrengers van slechte berichten, doch tevens als de <i>oorzaak</i> te worden aangezien van den ongunstigen toestand dien men plichtshalve openbaart.</p>
			<p id="id01154">De Regeering van Nederlandsch Indie schryft by-voorkeur aan haar meesters in 't moederland dat alles naar wensch gaat. De residenten melden dit gaarne aan de Regeering. De adsistent-residenten, die zelf van hun kontroleurs byna niet dan gunstige berichten ontvangen, zenden ook op hun beurt liefst geen onaangename tydingen aan de residenten. Hieruit wordt in de officieele en schriftelyke behandeling der zaken een gekunsteld optimismus geboren, in tegenspraak niet alleen met de waarheid, maar ook met de eigen meening van die optimisten zelf, zoodra zy dezelfde zaken mondeling behandelen, en—nog vreemder!—dikwyls zelfs in tegenspraak met hun eigen geschreven berichten. Ik zou veel voorbeelden kunnen aanhalen van rapporten die den gunstigen toestand van een residentie ten-hoogste verheffen, doch te-gelyker-tyd, vooral waar de <i>cyfers</i> spreken, zichzelf logenstraffen. Deze voorbeelden zouden, als niet de zaak om de eindelyke gevolgen te ernstig ware, aanleiding geven tot lach en spot, en men staat verbaasd over de naïveteit waarmee vaak in zoodanig geval de grofste onwaarheden worden staande gehouden en aangenomen, al biedt dan ook de schryver zelf weinig zinsneden verder de wapens aan waarmee die onwaarheden te bestryden zyn. Ik zal me tot een enkel voorbeeld bepalen, dat ik met zeer velen zou kunnen vermeerderen. Onder de stukken die voor me liggen, vind ik het jaarverslag van een residentie. De resident roemt den handel die daar bloeit, en beweert dat in de geheele landstreek de grootste welvaart en bedryvigheid worden waargenomen. Een weinig verder evenwel, sprekende over de geringe middelen die hem ten-dienste staan om sluikery te weren, wil hy terstond den onaangenamen indruk wegnemen, die op de Regeering zou worden te-weeg gebracht door de meening dat er dus in die residentie veel Inkomend-Recht wordt ontdoken. "Neen, zegt hy, dáárvoor behoeft men niet bezorgd te zyn! Er wordt in myn residentie weinig of niets ingevoerd ter-sluik, want … er gaat in deze streken zóó weinig om, dat niemand hier zyn kapitaal in den handel wagen zou."</p>
			<p id="id01155">Ik heb een dergelyk verslag gelezen dat aanving met de woorden: "in 't afgeloopen jaar is de rust rustig gebleven." Zulke zinsneden getuigen wel van een zeer rustige gerustheid op de inschikkelykheid van de Regeering voor ieder die haar onaangename tydingen spaart, of die, zooals de term luidt: "haar niet bemoeielykt" met verdrietige berichten!</p>
			<p id="id01156">Waar de bevolking niet toeneemt, is dit toeteschryven aan onjuistheid der tellingen van vorige jaren. Waar de belastingen niet stygen, maakt men zich daarvan een verdienste: de bedoeling is, door lagen aanslag den landbouw aantemoedigen, die zich juist <i>nu</i> gaat ontwikkelen, en weldra—liefst als de berichtgever zal afgetreden zyn—onbegrypelyke vruchten moet afwerpen. Waar onordelykheid heeft plaats gehad die niet verborgen blyven <i>kon</i>, was dit het werk van eenige weinige kwalykgezinden die voor 't vervolg niet meer te vreezen zyn daar er een <i>algemeene</i> tevredenheid heerscht. Waar gebrek of hongersnood de bevolking heeft gedund, was dit een gevolg van misgewas, van droogte, regen of zoo-iets, nooit van wanbestuur.</p>
			<p id="id01157">De nota van Havelaars voorganger, waarin deze "het verloop van volk uit het distrikt <i>Parang-Koedjang</i> toeschreef aan <i>verregaand</i> misbruik" ligt voor my.[119] Deze nota was <i>in</i>-officieel, en bevatte punten waarover die ambtenaar met den resident van <i>Bantam</i> te <i>spreken</i> had. Maar vergeefs zocht Havelaar in 't archief naar een blyk dat zyn voorganger diezelfde zaak ruiterlyk by den waren naam had genoemd in een <i>openbare dienstmissive</i>.</p>
			<p id="id01158">Kortom, de officieele berichten van de beambten aan het Gouvernement, en dus ook de daarop gegronde rapporten aan de Regeering in 't moederland, zyn voor het grootste en belangrykste gedeelte: <i>onwaar</i>.</p>
			<p id="id01159">Ik weet dat deze beschuldiging gewichtig is, doch houd die staande, en voel me volkomen in-staat haar met bewyzen te staven. Wie verstoord mocht zyn over dit onbewimpeld uiten myner meening, bedenke hoeveel millioenen schats en hoeveel menschenlevens er zouden gespaard zyn aan Engeland, indien men dáár tydig de oogen der natie voor de ware toedracht der zaken in Britsch-Indie geopend had, en hoe groote dankbaarheid men zou schuldig geweest zyn aan den man die den moed had getoond de Jobsbode te wezen, voor het te laat ware geweest om 't verkeerde te herstellen op minder bloedige wyze dan nu wel noodzakelyk geworden was.</p>
			<p id="id01160">Ik zeide, myn beschuldiging te kunnen staven. Waar 't noodig is, zal ik aantoonen dat er vaak hongersnood heerschte in streken die geroemd werden als toonbeelden van welvaart, en dat meermalen een bevolking die als rustig en tevreden wordt opgegeven, op 't punt stond uittebersten in woede. Het is myn voornemen niet deze bewyzen te leveren in <i>dit</i> boek, schoon ik vertrouw dat men 't niet uit de hand leggen zal zonder te gelooven dat ze bestaan.</p>
			<p id="id01161">Voor 't oogenblik bepaal ik me tot nog een enkel voorbeeld van het belachelyk optimisme waarvan ik gesproken heb, een voorbeeld dat door ieder, hy zy dan al of niet bekend met de zaken van Indie, gemakkelyk zal kunnen begrepen worden.</p>
			<p id="id01162">Ieder resident dient maandelyks een opgaaf in van de ryst die in zyn landschap is ingevoerd, of daaruit naar elders verzonden. By deze opgave wordt dat vervoer in twee deelen gesplitst, naarmate het zich bepaalt tot Java zelf of zich verder uitstrekt. Wanneer men nu let op de hoeveelheid ryst welke volgens die opgaven is overgevoerd <i>uit</i> residentien op Java <i>naar</i> residentien op Java, zal men bevinden dat deze hoeveelheid vele duizende pikols <i>meer</i> bedraagt dan de ryst die, volgens dezelfde opgaven, <i>in</i> residentien op Java <i>uit</i> residentien op Java is ingevoerd.</p>
			<p id="id01163">Ik ga nu met stilzwygen voorby, wat men te denken hebbe van het doorzicht der Regeering die zulke opgaven aanneemt en publiceert, en wil den lezer alleen opmerkzaam maken op de <i>strekking</i> van deze valsheid.</p>
			<p id="id01164">De procentsgewyze belooning aan europesche en inlandsche beambten voor produkten die in Europa moeten verkocht worden, had den rystbouw zoodanig op den achtergrond gesteld, dat er in sommige streken een hongersnood geheerscht heeft, die niet voor de oogen der natie weggegoocheld worden kòn. Ik heb reeds gezegd dat er toen voorschriften zyn gegeven, de zaken niet weder te laten komen tot zóó ver. Tot de vele uitvloeisels van deze voorschriften behoorden ook de door my genoemde opgaven van uit-en ingevoerde ryst, opdat de Regeering voortdurend het oog houden kon op de ebbe en den vloed van dat levensmiddel. <i>Uitvoer</i> uit een residentie stelt welvaart voor, <i>Invoer</i>: betrekkelyk gebrek.</p>
			<p id="id01165">Wanneer men nu die opgaven onderzoekt en vergelykt, blykt daaruit dat de ryst overal zóó overvloedig is, <i>dat alle residentien tezamen meer ryst uitvoeren dan er in alle residentien tezamen wordt ingevoerd</i>. Ik herhaal dat hier geen spraak is van uitvoer over zee, waarvan de opgaaf afzonderlyk plaats heeft. De slotsom hiervan is dus de ongerymde stelling: <i>dat er op Java meer ryst is dan er ryst is</i>. Dàt is toch welvaart!</p>
			<p id="id01166">Ik zeide reeds dat de zucht om nooit andere dan goede berichten aan de Regeering meetedeelen, zou overgaan in 't belachelyke, als niet de gevolgen van dit alles zoo treurig waren. Welke verbetering immers is er te hopen van veel verkeerds, als er een vooraf bepaald voornemen bestaat, in de berichten aan 't bestuur alles omtebuigen en te verdraaien? Wat is er by-voorbeeld te verwachten van een bevolking die, uit den aard zacht en gedwee, sedert jaren, jaren klaagt over onderdrukking, als zy den eenen resident vóór, den anderen nà ziet aftreden met verlof of met pensioen, of wegroepen tot een ander ambt, zonder dat er <i>iets</i> geschied is tot herstel der grieven waaronder ze gebukt gaat! Moet niet de gebogen veer eindelyk terugspringen? Moet niet de zoolang onderdrukte ontevredenheid—onderdrukt, opdat men zou kunnen voortgaan ze te loochenen!—eindelyk overslaan in woede, in wanhoop, in razerny? Ligt er niet een <i>Jacquerie</i> op 't eind van dezen weg?</p>
			<p id="id01167">En waar zullen dan de beambten zyn, die sedert jaren elkander opvolgden, zonder ooit op 't denkbeeld te zyn gekomen dat er iets hoogers bestaat dan de "gunst der Regeering?" Iets hoogers dan de "tevredenheid van den Gouverneur-generaal?" Waar zullen zy dan wezen, de flauwe-berichten- schryvers die de oogen van 't Bestuur door hun onwaarheden verblindden? Zullen dan zy die vroeger den moed misten om een kordaat woord op 't papier te stellen, te-wapen vliegen en de nederlandsche bezittingen behouden voor Nederland? Zullen zy aan Nederland de schatten weergeven die er zullen noodig wezen tot demping van oproer, tot het voorkomen van omwenteling? Zullen zy 't leven weergeven aan de duizenden die er vielen door hùn schuld?</p>
			<p id="id01168">En die ambtenaren, die kontroleurs en residenten, zyn niet de <i>meest</i> schuldigen. Het is de Regeering zelf die, als geslagen met onbegrypelyke blindheid, het indienen van gunstige berichten aanmoedigt, uitlokt en beloont.[120] Vooral is dit het geval, waar spraak is van onderdrukking der bevolking door inlandsche Hoofden.</p>
			<p id="id01169">Door velen wordt dit beschermen van de Hoofden toegeschreven aan de onedele berekening dat zy, pracht en praal moetende ten-toon spreiden om op de bevolking den invloed uitteoefenen dien de Regering noodig heeft om háár gezag staande te houden, daartoe een veel hooger bezoldiging zouden moeten genieten dan thans 't geval is, wanneer men hun niet de vryheid liet het ontbrekende aantevullen door onwettige beschikking over de bezittingen en den arbeid van 't volk. Hoe dit zy, de Regeering gaat niet dan noode over tot het toepassen der bepalingen die den Javaan tegen afpersing en roof heeten te beschermen. Meestal weet men in onbeoordeelbare en vaak uit de lucht gegrepen redenen van staatkunde, een oorzaak te vinden om <i>dien</i> Regent of <i>dat</i> Hoofd te sparen, en 't is dan ook in Indie een tot spreekwoord geykte meening dat het Gouvernement liever tien residenten zou ontslaan dan één Regent. Ook die voorgewende politieke redenen—als ze op <i>iets</i> gevestigd zyn—steunen gewoonlyk op valsche opgaven, daar ieder resident belang heeft by 't verheffen van den invloed zyner Regenten op de bevolking, om daarachter zich te verschuilen als er later eenmaal aanmerking mocht vallen op te groote inschikkelykheid omtrent die hoofden.[121]</p>
			<p id="id01170">Ik ga nu de afschuwelyke huichelary voorby van de menschlievend- luidende bepalingen—en van de eeden!—die den Javaan tegen willekeur beschermen … op 't papier, en verzoek den lezer zich te herinneren hoe Havelaar by 't naspreken van die eeden iets te kennen gaf dat denken deed aan minachting. Voor 't oogenblik wil ik alleen wyzen op het moeielyke van den toestand des mans die, geheel ànders dan uit kracht, eener uitgesproken formule, zich gebonden achtte aan zyn plicht.</p>
			<p id="id01171">En voor hem was deze moeielykheid grooter nog dan ze voor sommige anderen zou geweest zyn, omdat zyn gemoed zacht was, geheel in tegenspraak met zyn doorzicht dat de lezer nu wel als vry scherp zal hebben leeren kennen. Hy had dus niet alleen te stryden met vrees voor menschen of met de zorg voor loopbaan en bevordering, noch ook alleen met de plichten die hy als echtgenoot en huisvader te vervullen had: hy moest een vyand overwinnen in zyn eigen hart. Hy kon niet zonder lyden leed zien, en 't zou my te ver leiden als ik de voorbeelden wilde aanvoeren hoe hy immer, ook waar hy gekrenkt en beleedigd was, de party van een tegenstander beschermde tegen zichzelf. Hy verhaalde aan Duclari en Verbrugge hoe hy in zyn jeugd iets aantrekkelyks had gevonden in het duel met den sabel, 't geen de waarheid was … doch hy zeide er niet by hoe hy na 't wonden van zyn tegenparty gewoonlyk schreide, en zyn gewezen vyand als een liefdezuster verpleegde tot de genezing toe. Ik zou kunnen verhalen hoe hy te <i>Natal</i> den kettingganger die op hem geschoten had[122] by zich nam, den man vriendelyk toesprak, hem voeden liet en vryheid gaf boven alle anderen, omdat hy meende te ontdekken dat de verbittering van dien veroordeelde 't gevolg was van een, elders geslagen, te streng vonnis. Gewoonlyk werd de zachtheid van zyn gemoed òf ontkend, òf belachelyk gevonden. Ontkend door wie zyn hart verwarde met zyn geest. Belachelyk gevonden door wie niet begrypen kon hoe een verstandig mensch zich moeite gaf om een vlieg te redden, die vastgeraakt was in het web eener spin. Ontkend weder door ieder—buiten Tine—die hem daarna hoorde schimpen op die "domme dieren" en op de "domme natuur" die zulke dieren schiep.</p>
			<p id="id01172">Maar nog een andere wyze bestond er om hem neertehalen van 't voetstuk waarop zyn omgeving—men mocht hem beminnen of niet—wel gedwongen was hem te plaatsen. "Ja, hy <i>is</i> geestig, maar … er is vluchtigheid in zyn geest." Of: "hy <i>is</i> verstandig, maar … hy gebruikt zyn verstand niet goed." Of: "ja, hy <i>is</i> goedhartig, maar … hy koketteert er mee!"</p>
			<p id="id01173">Voor zyn geest, voor zyn verstand, trek ik geen party. Maar zyn hart? Arme spartelende vliegjes die hy redde als hy geheel alleen was, wilt <i>gy</i> dat hart verdedigen tegen de beschuldiging van koketterie?</p>
			<p id="id01174">Maar ge zyt weggevlogen, en hebt u niet bekommerd om Havelaar, gy die niet weten kondet dat hy eenmaal behoefte hebben zou aan uw getuigenis!</p>
			<p id="id01175">Was 't koketterie van Havelaar, toen hy te <i>Natal</i> een hond—<i>Sappho</i> heette het dier—nasprong in de riviermonding, omdat hy vreesde dat het nog jonge dier niet goed genoeg zwemmen kon om de haaien te ontwyken die daar zoo menigvuldig zyn? Ik vind zulk koketteeren met goedhartigheid moeielyker te gelooven dan de goedhartigheid zelf.</p>
			<p id="id01176">Ik roep u op, u, de velen die Havelaar gekend hebt—wanneer ge niet verstyfd zyt door winterkou en dood … als de geredde vliegen, of verdroogd door de hitte daarginds onder de linie!—ik roep u op om getuigenis te geven van zyn hart, gy allen die hem hebt gekend! Thans vooral roep ik u op met vertrouwen, omdat ge niet meer noodig hebt te zoeken waar de koord moet worden ingehaakt om hem neertehalen van welke luttele hoogte ook.[123]</p>
			<p id="id01177">Intusschen, hoe bont het schyne, zal ik hier plaats geven aan eenige regels van zyn hand, die zulke getuigenissen misschien overbodig maken. Max was eens verre, verre weg van vrouw en kind. Hy had haar in Indie moeten achterlaten, en bevond zich in Duitschland. Met de vlugheid die ik hem toeken, doch die ik niet in bescherming neem als men ze mocht willen aantasten, maakte hy zich meester van de taal des lands waar hy eenige maanden verkeerd had. Ziehier die regels, die te-gelyker-tyd de innigheid schetsen van den band die hem aan de zynen hechtte.</p>
			<p id="id01178">—Mein Kind, da schlägt die neunte Stunde, hör!<br/>
			     Der Nachtwind säuselt, und die Luft wird kühl,<br/>
			     Zu kühl für dich vielleicht: dein Stirnchen glüht!<br/>
			     Du hast den ganzen Tag so wild gespielt,<br/>
			     Und bist wohl müde, komm, dein <i>Tikar</i> harret.[124]<br/></p>
			<p id="id01179">—Ach, Mutter, lass mich noch 'nen Augenblick!<br/>
			     Es is so sanft zu ruhen hier… und dort,<br/>
			     Da drin auf meiner Matte, schlaf' ich gleich,<br/>
			     Und weiss nicht einmal was ich träume! Hier<br/>
			     Kann ich doch gleich dir sagen was ich träume.<br/>
			     Und fragen was mein Traum bedeutet… hör,<br/>
			     Was war das?<br/></p>
			<p id="id01180">—'s War ein <i>Klapper</i> der da fiel.[28]</p>
			<p id="id01181">—Thut das dem Klapper weh?</p>
			<p id="id01182">—Ich glaube nicht.<br/>
			     Man sagt, die Frucht, der Stein, hat kein Gefühl.<br/></p>
			<p id="id01183">—Doch eine Blume, fühlt die auch nicht?</p>
			<p id="id01184">—Nein,<br/>
			     Man sagt, sie fühle nicht.<br/></p>
			<p id="id01185">—Warum denn, Mutter,<br/>
			     Als gestern ich die <i>Pukul ampat</i> brach[125]<br/>
			     Hast du gesagt: es thut der Blume weh?<br/></p>
			<p id="id01186">—Mein Kind, die <i>Pukul ampat</i> war so schön<br/>
			     Du zogst die zarten Blättchen roh entzwei,<br/>
			     Das that mir für die arme Blume leid.<br/>
			     Wenn gleich die Blume selbst es nicht gefühlt,<br/>
			     <i>Ich</i> fühlt' es für die Blume, weil sie schön war.<br/></p>
			<p id="id01187">—Doch, Mutter, bist du auch schön?</p>
			<p id="id01188">—Nein, mein Kind,<br/>
			     Ich glaube nicht.<br/></p>
			<p id="id01189">—Allein <i>du</i> hast Gefühl?</p>
			<p id="id01190">—Ja, Menschen haben's… doch nicht allen gleich.</p>
			<p id="id01191">—Und kann <i>dir</i> etwas weh thun? Thut dir's weh,<br/>
			     Wenn dir im Schooss so schwer mein Köpfchen ruht?<br/></p>
			<p id="id01192">—Nein, <i>das</i> thut mir nicht weh!</p>
			<p id="id01193">—Und, Mutter, ich…</p>
			<p id="id01194">Hab' <i>ich</i> Gefühl?</p>
			<p id="id01195">—Gewis! Erinn're dich<br/>
			     Wie du, gestrauchelt einst, an einem Stein<br/>
			     Dein Händchen hast verwundet, und geweint.<br/>
			     Auch weintest du, als <i>Saudien</i> dir erzählte[126]<br/>
			     Dass auf den Hügeln dort, ein Schäflein tief<br/>
			     In eine Schlucht hinunter fiel, und starb.<br/>
			     Da hast du lang geweint… das war Gefühl.<br/></p>
			<p id="id01196">—Doch, Mutter, ist Gefühl denn Schmerz?</p>
			<p id="id01197">—Ja, oft!<br/>
			     Doch… immer nicht, bisweilen nicht! Du weisst,<br/>
			     Wenn's Schwesterlein dir in die Haare greift,<br/>
			     Und krähend dir 's Gesichtchen nahe drückt,<br/>
			     Dann lachst du freudig, das ist auch Gefühl.<br/></p>
			<p id="id01198">—Und dann mein Schwesterlein… es weint so oft,<br/>
			     Ist das vor Schmerz? Hat sie denn auch Gefühl?<br/>
			     —Vielleicht, mein Kind, wir wissen's aber nicht,<br/>
			     Weil sie, so klein, es noch nicht sagen kann.<br/></p>
			<p id="id01199">—Doch, Mutter… höre, was war das?</p>
			<p id="id01200">—Ein Hirsch<br/>
			     Der sich verspätet im Gebüsch, und jetzt<br/>
			     Mit Eile heimwärts kehrt, und Ruhe sucht<br/>
			     Bei andren Hirschen die ihm lieb sind.<br/></p>
			<p id="id01201">—Mutter,<br/>
			     Hat solch ein Hirsch ein Schwesterlein wie ich?<br/>
			     Und eine Mutter auch?<br/></p>
			<p id="id01202">—Ich weiss nicht, Kind.</p>
			<p id="id01203">—Das würde traurig sein, wenn's nicht so wäre!<br/>
			     Doch, Mutter, seh'… was schimmert dort im Strauch?<br/>
			     Seh' wie es hüpft und tanzt… ist das ein Funk?<br/></p>
			<p id="id01204">—'s Ist eine Feuerfliege.</p>
			<p id="id01205">—Darf ich 's fangen?</p>
			<p id="id01206">—Du darfst es, doch das Flieglein ist so zart,<br/>
			     Du wirst gewiss es weh thun, und sobald<br/>
			     Du 's mit den Fingern all zu roh berührst,<br/>
			     Ist 's Thierchen krank, und stirbt, und glänzt nicht mehr.<br/></p>
			<p id="id01207">—Das wäre Schade! Nein, ich fang' es nicht!<br/>
			     Seh', da verschwand es… nein, es kommt hierher…<br/>
			     Ich fang' es doch nicht! Wieder fliegt es fort,<br/>
			     Und freut sich dass ich's nicht gefangen habe!<br/>
			     Da fliegt es… hoch! Hoch, oben… was ist das,<br/>
			     Sind das auch Feuerflieglein dort?<br/></p>
			<p id="id01208">—Das sind<br/>
			     Die Sterne.<br/></p>
			<p id="id01209">—Ein, und zehn, und tausend!<br/>
			     Wieviel sind denn wohl da?<br/></p>
			<p id="id01210">—Ich weiss es nicht<br/>
			     Der Sterne Zahl hat Niemand noch gezählt.<br/></p>
			<p id="id01211">—Sag', Mutter, zählt auch <i>Er</i> die Sterne nicht?</p>
			<p id="id01212">—Nein, liebes Kind, auch <i>Er</i> nicht.</p>
			<p id="id01213">—Is das weit,<br/>
			     Dort oben wo die Sterne sind?<br/></p>
			<p id="id01214">—Sehr weit!</p>
			<p id="id01215">—Doch haben diese Sterne auch Gefühl?<br/>
			     Und würden sie, wenn ich sie mit der Hand<br/>
			     Berührte, gleich erkranken, und den Glanz<br/>
			     Verlieren, wie das Flieglein?—Seh', noch schwebt es!<br/>
			     Sag, würd' es auch den Sternen weh thun?<br/></p>
			<p id="id01216">—Nein,<br/>
			     Weh thut's den Sternen nicht! Doch 's ist zu weit<br/>
			     Für deine kleine Hand: du reichst so hoch nicht.<br/></p>
			<p id="id01217">—Kann <i>Er</i> die Sterne fangen mit der Hand?</p>
			<p id="id01218">—Auch <i>Er</i> nicht: das kann Niemand!</p>
			<p id="id01219">—Das ist Schade!<br/>
			     Ich gäb so gern dir einen! Wenn ich gross bin,<br/>
			     Dann will <i>ich so dich lieben das ich's</i> kann.<br/></p>
			<p id="id01220">Das Kind schlief ein. Ihm träumte von Gefühl,<br/>
			     Von Sternen die es fasste mit der Hand….<br/>
			     Die Mutter schlief nog lange nicht! Doch träumte<br/>
			     Auch sie, und dacht' an den der fern war…<br/></p>
			<p id="id01221">Ja, op 't gevaar af van bont te schynen, heb ik aan die regels hier plaats gegeven. Ik wensch geen gelegenheid te verzuimen om den man te doen kennen die de hoofdrol vervult in myn verhaal, opdat hy den lezer eenig belang inboezeme wanneer later donkere wolken zich samentrekken over zyn hoofd.</p>
		</section>
	</body>
</html>
